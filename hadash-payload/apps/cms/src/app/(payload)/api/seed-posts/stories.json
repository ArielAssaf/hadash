[
  {
    "name": "עבר בקריאה ראשונה: עונש מוות לאסירים הפלסטינים בישראל ובשטחים הכבושים",
    "story_url": "http://hadash.org.il/%d7%a2%d7%91%d7%a8-%d7%91%d7%a7%d7%a8%d7%99%d7%90%d7%94-%d7%a8%d7%90%d7%a9%d7%95%d7%a0%d7%94-%d7%a2%d7%95%d7%a0%d7%a9-%d7%9e%d7%95%d7%95%d7%aa-%d7%9c%d7%90%d7%a1%d7%99%d7%a8%d7%99%d7%9d-%d7%94%d7%a4/",
    "date": "2025-11-11",
    "image_url": "http://hadash.org.il/wp-content/uploads/ASLKU.jpg",
    "paragraphs": [
      "מליאת הכנסת אישרה אמש (שני) בקריאה ראשונה את הצעת חוק העונשין “לעונש מוות למחבלים”, שיזמה ח”כ לימור סון הר־מלך (עוצמה יהודית), אליה הוצמדו הצעות ח”כ נסים וטורי (הליכוד) וח”כ עודד פורר (ישראל ביתנו). 39 חברי כנסת תמכו, 16 התנגדו, וההצעה תועבר לוועדה לביטחון לאומי להכנה לקריאות הבאות. מיד לאחר ההצבעה ניסה השר בן-גביר לחלק בקלאוות במליאה; הסדרנים מנעו את המהלך כנוהל, מאחר שמדובר בהתנהגות המנוגדת לתקנון.",
      "בטרם נערכה ההצבעה התפתחו חילופי דברים קשים בין חברי סיעת חד”ש-תע”ל לחברי הכנסת של הימין הגזעני ולאחר שח”כ איימן עודה סיים את נאומו, התפתח עימות בינו לבין השר לביטחון לאומי איתמר בן גביר. אנשי משמר הכנסת הצליחו להפריד בין השניים ולמנוע מהם להתעמת פיזית. “רציתם לעשות טרנספר – ונכשלתם. לכן אתם במשבר אידיאולוגי, ומשתגעים כמו שאתם משתגעים עכשיו. חבורה של חלשלושים, אתם תעופו, ויישאר העם הפלסטיני ויסתיים הכיבוש הארור, ותקום מדינת פלסטין על אפכם ועל חמתכם”, אמר ח”כ עודה. ח”כ טלי גוטליב (הליכוד) הגיבה: “הוא לא יכול להגיד את זה” ומיד אחר כך החל העימות הפיזי לאחר שהשר בן גביר פנה לחברי כנסת של חד”ש-תע”ל: “אתם תומכי טרור”.",
      "לפי נוסח ההצעה, מי “שגרם בכוונה או באדישות למותו של אזרח ישראל ממניע של גזענות או עוינות כלפי ציבור, ומתוך מטרה לפגוע במדינת ישראל ובתקומת העם היהודי בארצו – דינו מיתה. בבתי המשפט הצבאיים באזור יהודה ושומרון ניתן יהיה להטיל עונש מוות ברוב רגיל של שופטי המותב, ולא תתאפשר הקלה בעונש מוות שנגזר בגזר דין סופי”. בדברי ההסבר נטען כי “מאסר עולם אינו מרתיע דיו, בין היתר בשל עסקות לשחרור אסירים ובשל חזרה לטרור לאחר שחרור”. יצוין שעל פי הצעת החוק, בית דין צבאי בשטחים הכבושים רשאי אף הוא לפסוק עונש מוות – ללא אפשרות ערעור.",
      "ח”כ עאידה תומא-סלימאן (חד”ש-תע”ל) נימקה מעל במת הכנסת את התנגדות הסיעה להצעת החוק. “אפס במוסריות. כך נראית מליאת הכנסת, כך נראים שרים וחברי כנסת שמתנהלים כבריונים: צעקות, השתקה, והסתה. בעוד הם דורשים עונש מוות, 75 אסירים מתו השנה בבתי הסוהר הישראלים, והם עוד מעזים לדבר במוסדות בינלאומיים על התנגדות לעינויים. אפס במוסר, פשוט אפס”. חברה לסיעה, עופר כסיף פרסם הודעה לפיה “אני מתנגד לעונש מוות עקרונית, בלי קשר לזהות הנדון או קורבנותיו. אבל על פשע הרצח בידי המדינה (השם המתאים יותר ל’עונש המוות’) מוסיף החוק את חטא הגזענות: המדינה תרצח רק את מי שביצע מעשה הכרוך בפגיעה ‘בתקומת העם היהודי בארצו’, דהיינו, לא רוצחים יודונאצים כמו גולדשטיין, פופר או בן אוליאל”.",
      "לפני הצבעה על חוק עונש מוות, ועדת החוקה של הכנסת אישרה הצעת החוק המאבק בטרור – עבירות הסתה לקריאה שנייה ושלישית. זהו חוק שמרחיב את שליטת השר בן גביר במערכת האכיפה, ומוחק כמעט לגמרי את הפיקוח המשפטי על חקירות הסתה. ח”כ תומא-סלימאן שהתנגדה להצעת החוק הסבירה “עוד לפני החוק, התמונה מבהילה: על פי נתוני המשטרה 96% מתיקי ההסתה נפתחו נגד ערבים, ורק 4% נגד יהודים  תארו לעצמכם מה יקרה כשהחקירות ייפתחו ישירות בידי המשטרה, בלי פרקליטות, בלי איזונים, בלי אחריות. זה לא מאבק בטרור, זו מתקפה על חופש הביטוי ועל עצם הזכות של החברה הערבית לחשוב, למחות, ולהשמיע קול”. ח”כ כסיף הבהיר מדוע הצביע נגד הצעת החוק “המטורפת המשתמשת במושג הטרור כדי להעמיק ולהרחיב את הרדיפה הפוליטית וההשתקה של מתנגדי השלטון ופשעיו, במיוחד נגד האזרחים הערבים הנרדפים ומושתקים גם כך. זה לא חוק למאבק בטרור, זה חוק לסתימת פיות, רדיפה ודיכוי של כל קול המתנגד לפשעי המשטר, כאשר הטרוריסטים האמיתיים יושבים בממשלה, מנהלים ומובילים את טרור המתנחלים בשטחים הכבושים. אני קורא לכולם לצאת למרי אזרחי נגד השלטונות, לפני שיהיה מאוחר מדי”.",
      "אגודה לזכויות האזרח הביעה הבוקר התנגדות לעונש מוות “באופן גורף, יהא ההסדר אשר יהא – הן כאמצעי ענישה ובוודאי כאמצעי הרתעה. עונש מוות מנוגד לערכים הבסיסיים ביותר של זכויות האדם – קדושת החיים וכבוד האדם. הוא עומד בניגוד מוחלט לערכיה של מדינת ישראל ולעקרונות דמוקרטיים מהותיים, וחותר תחת יסודותיה המוסריים של החברה האנושית. הוא סותר את חוק יסוד: כבוד האדם וחירותו, שכן הוא מרוקן מתוכן את זכויות האדם החוקתיות לכבוד ולחיים. הוא גם מנוגד למשפט הבינלאומי ולחובותיה של ישראל כמעצמה הכובשת כלפי הפלסטינים תושבי השטחים הכבושים”.",
      "לדברי האגודה עונש מוות הופך את החוק לכלי אלים בידי השלטון, משחית את החברה, ומשריש בה נורמות של אלימות, קיצוניות ואדישות לערך החיים. כמו כן, “מערכת המשפט, ככל מערכת אנושית, אינה חסינה מפני טעויות. גם אילו ניתן היה להצדיק את השימוש בעונש המוות מהבחינה המהותית, הרי שדי בחשש שמא אדם אחד יומת על לא עוול בכפו, כדי לפסול ענישה אכזרית ובלתי הפיכה זו”.",
      "“הצעת החוק מייחדת את עונש המוות לפלסטינים בלבד, כפי שניתן ללמוד מסעיף 1 להצעת החוק, לפיו עונש מוות יינתן לאדם הרוצח אחר מתוך ‘…מטרה לפגוע במדינת ישראל ובתקומת העם היהודי בארצו’ ומדברי ההסבר הגורסים כי הצעת החוק גובשה על רקע ‘רצח יהודים, אך בשל היותם יהודים’. בכך, הצעת החוק מבקשת לייצר הסדר נורמטיבי לפיו אלימות לאומנית של פלסטינים המופנית נגד יהודים היא חמורה יותר מכל סוג אחר של אלימות, לרבות אלימות לאומנית של יהודים נגד פלסטינים, ועליה להיענות בענישה אכזרית במיוחד. זו, כמובן, פגיעה אנושה בערך השוויון, המלמדת כי בתכלית החוק מצויה הנחת היסוד הגזענית שחייהם של יהודים חשובים יותר וראויים יותר להגנה מאשר של אלו שאינם. תכלית זו כשלעצמה אינה דמוקרטית, והיא פסולה מהיסוד”, הדגישו.",
      "האגודה סבורה “שלא ניתן להתייחס להצעת חוק זו במנותק מהמדיניות המונהגת נגד אסירים ועצורים פלסטינים מפרוץ המלחמה ועד היום. מדיניות זו כוללת התעללות, אלימות, הרעבה, כפיתה ממושכת, שיכון בתנאים סניטריים מחפירים ומניעה של טיפול רפואי, מפגש עם עורכי דין ונציגי הצלב האדום ובמסגרתה מתו עשרות. ברור כי הצעת חוק זו התגבשה על רקע אותו סנטימנט נקמני ואכזרי המופנה נגד הכלואים הפלסטינים מאז אוקטובר 2023, ולא נועדה לשרת אף תכלית אחרת זולת הרצון להוציאם להורג בחסות החוק”."
    ]
  },
  {
    "name": "סגן השר כהן פוצץ שיעור של מרצה בבן גוריון המתנגד למלחמה לאחר ששר החינוך קרא לפטרו",
    "story_url": "http://hadash.org.il/%d7%a1%d7%92%d7%9f-%d7%94%d7%a9%d7%a8-%d7%9b%d7%94%d7%9f-%d7%a4%d7%95%d7%a6%d7%a5-%d7%a9%d7%99%d7%a2%d7%95%d7%a8-%d7%a9%d7%9c-%d7%9e%d7%a8%d7%a6%d7%94-%d7%91%d7%91%d7%9f-%d7%92%d7%95%d7%a8%d7%99%d7%95/",
    "date": "2025-11-11",
    "image_url": "http://hadash.org.il/wp-content/uploads/ASDADFH.jpg",
    "paragraphs": [
      "סגן השר במשרד ראש הממשלה אלמוג כהן (עצמה יהודית) התפרץ הבוקר (שלישי) להרצאה של ד”ר סבסטיאן בן דניאל במחלקה למדעי המחשב באוניברסיטת בן גוריון, והפסיק את השיעור. כהן הגיע חמוש לאולם ההרצאות יחד עם קומץ אנשי הארגון הפשיסטי “אם תרצו” ואנשי האבטחה של האוניברסיטה שהיו במקום לא עשו דבר כדי להפסיק את ההשתוללות. בצאתו מן האולם, אמר כהן “אני הריבון, והמרצה הפסיק ללמד מהיום ועד לסוף הסמסטר”. עוד איים לשוב ולפוצץ שוב ושוב את שיעוריו.",
      "מאוניברסיטת בן גוריון נמסר בתגובה: “אלמוג כהן התפרץ לשיעור השלמה, שיעור שמתקיים גם עבור סטודנטים מילואימניקים, ובכך גרם להפסקת השיעור ולפגיעה באותם מילואימניקים שבשמם הוא מתיימר לדבר. מדובר באירוע מצער במיוחד – הן משום שהוא פגע בחיילים שחזרו מהחזית ומנסים להשלים את לימודיהם, והן משום שהתנהלות כזו אינה הולמת נבחר ציבור. חבל שחבר הכנסת כהן בוחר בהתנהגות בריונית ולא בדרך של הדברות. כפי שהגבנו בשנה שעברה – כהן מכיר זאת היטב – האוניברסיטה מגנה את דבריו של ד”ר סבסטיאן בן דניאל, והם אינם מייצגים אותה בשום דרך. עם זאת, חשוב להדגיש שהדברים נכתבים ונאמרים מחוץ לקמפוס וגם אינם מהווים עבירה על החוק”.",
      "האוניברסיטה סירבה להגיב לטענה מדוע לא נערכה כדי למנוע את ההתפרצות הפשיסטית – למרות שקיבלה מידע מוקדם על העומד להתרחש. יצוין שלפני כשבועיים פנה שר החינוך יואב קיש להנהלת האוניברסיטה בדרישה לפטרו, “דפוס מתמשך של התנהלות פסולה, דורש לפעול לסיום העסקתו”, כתב.",
      "בן דניאל מפרסם רשומות ברשתות החברתיות ומאמרים בעיתונות בשם “ג’ון בראון” ומרבה לתקוף את ממשלת הימין, את המלחמה בעזה ואת כיבוש השטחים הפלסטינים, קיש פעל על פי דרישת התנועה הפשיסטית “אם תרצו”, שמסרה “העובדה שנשיא האוניברסיטה לא מסיים את העסקתו של סבסטיאן היא יריקה בפרצופם של הלוחמים, משרתי המילואים, הסטודנטים והמשפחות השכולות. אנו בתנועת ‘אם תרצו’ לא ננוח עד שהוא יפוטר”.",
      "יצוין שבמארס האחרון הושע בן דניאל אך בוטלה בהתערבות האגודה לזכויות האזרח. בפנייה להנהלה טענה עו”ד טל חסין כי השעייתו של ד”ר בן דניאל בשל פרסומים הנעשים במסגרת חוץ אוניברסיטאית, והאופן שבו התבצעה, אינם חוקיים, ומהווים כניעה מבישה ללחץ שהפעילו גורמי ימין, בתוך האוניברסיטה ומחוצה לה, ואות קלון למוסד האקדמי ולעומדים בראשו. היא טענה כי דברי הביקורת החריפים והנוקבים על הממשלה ומוסדות המדינה, שבן דניאל מפרסם כבר שנים ארוכות בשם העט שלו, חוסים תחת ההגנות כבדות המשקל שמעניק הדין לחופש הביטוי בכלל ולחופש הביטוי הפוליטי בפרט, ובמיוחד לדעות ולאמירות חריגות, מקוממות ומכעיסות, שאינן בקונצנזוס.",
      "“האוניברסיטה רשאית כמובן להעביר את המסר, כי דבריו של ד”ר בן דניאל אינם על דעתה ואינם משקפים את עמדת העומדים בראשה”, נכתב בפנייה, “אולם השעייתו החפוזה, הלא חוקית, רחוקה מרחק ניכר ממושכלות יסוד בדבר הליך הוגן, והתנהלות האוניברסיטה חותרת תחת הזכות לביטוי. דברים אלה מהווים שלב נוסף בהתפרקות האקדמיה מערכי יסוד של חופש ביטוי ומחשבה להם היא מחויבת, וצעד נוסף לעבר רמיסתה המוחלטת על ידי גורמים ימנים, אנטי ליברלים ואני דמוקרטים, שבאמצעות מכבש לחצים מכתיבים את סדר יומה.",
      "כמו כן, יותר מ-550 חברי סגל באוניברסיטאות ומכללות ברחבי הארץ פרסמו עצומה בעקבות ההשעיה של בן דניאל מאוניברסיטת בן גוריון ודרשו לבטלה כי לדבריהם  זו “נקודת שפל חדשה. אלו האמורים לשמש כמגני חופש הביטוי, משתפים פעולה עם כוחות המבקשים לפגוע בו”."
    ]
  },
  {
    "name": "חברי הסתדרות המורים יקבלו כ-14 אלף שקל פיצוי מקרנות ההשתלמות",
    "story_url": "http://hadash.org.il/%d7%97%d7%91%d7%a8%d7%99-%d7%94%d7%a1%d7%aa%d7%93%d7%a8%d7%95%d7%aa-%d7%94%d7%9e%d7%95%d7%a8%d7%99%d7%9d-%d7%99%d7%a7%d7%91%d7%9c%d7%95-%d7%9b-14-%d7%90%d7%9c%d7%a3-%d7%a9%d7%a7%d7%9c-%d7%a4%d7%99/",
    "date": "2025-11-11",
    "image_url": "http://hadash.org.il/wp-content/uploads/ASDASDA.jpg",
    "paragraphs": [
      "בתום מאבק משפטי ממושך הושגה פשרה בעניין עודפים שהצטברו בקרנות ההשתלמות של הסתדרות המורים. לפי הפשרה, כל מורה וגננת שהיו עמיתים בקרנות ההשתלמות של הסתדרות המורים ב-2010-1995 יקבלו תוספת חד-פעמית של כ-13.5 אלף שקל, שנצברו בקרנות ההשתלמות שלהם ולא חולקו. התוספת תינתן גם ליורשי מורים שהועסקו בתקופה הזאת.",
      "בשנת 2022 הוגשה על ידי פרקליטות המדינה תביעה נגד קרנות ההשתלמות של הסתדרות המורים במסגרתה נדרשו הקרנות להשיב סך של כ-2 מיליארד שקל לקופה הציבורית, בהסתדרות המורים התנגדו ורק כעת נחתם הסכם פשרה שהוגש לבית המשפט בתל אביב.",
      "במסגרת הסדר הפשרה יועברו למדינה כמיליארד שקל “בגין רכישת זכויות העבר”, אשר לדברי האוצר “ישמשו בין היתר לשיקום מערכת החינוך באזורים שנפגעו במלחמה”, וכן לקיום הכשרות ופעולות אחרות לצורך שיפור מעמדם של עובדי ההוראה, וסכום של כ-2.25 מיליארד שקל שיחולק ל-165 אלף עמיתי הקרנות הזכאים וליורשיהם",
      "באגרת ששיגרה לחבריה הבוקר (שלישי) יפה בן דויד, מזכ”ל הסתדרות המורים, נאמר “המתווה הוא  פרי מאמץ מתמשך ובלתי מתפשר של שנים ארוכות, ישיבות אינספור, עבודת עומק, מקצועיות, נחישות והתמדה. לאורך הדרך היו קשיים גדולים, אך הודות למשא ומתן נחוש הגענו להסכמה משותפת יחד עם כל הגורמים הרלוונטיים – החשב הכללי באוצר, הלשכה המשפטית, פרקליטות המדינה, רשות שוק ההון, הסתדרות המורים והקרנות. המתווה הובא לאישור בית הדין האזורי לעבודה בת”א-יפו”."
    ]
  },
  {
    "name": "שלוש המלצות לפסטיבל סרטים הבינלאומי ערבה שייפתח מחר בלב המדבר",
    "story_url": "http://hadash.org.il/%d7%a9%d7%9c%d7%95%d7%a9-%d7%94%d7%9e%d7%9c%d7%a6%d7%95%d7%aa-%d7%9c%d7%a4%d7%a1%d7%98%d7%99%d7%91%d7%9c-%d7%a1%d7%a8%d7%98%d7%99%d7%9d-%d7%94%d7%91%d7%99%d7%a0%d7%9c%d7%90%d7%95%d7%9e%d7%99-%d7%a2/",
    "date": "2025-11-11",
    "image_url": "http://hadash.org.il/wp-content/uploads/ARAVA.jpg",
    "paragraphs": [
      "פסטיבל הסרטים ערבה הבינלאומי יפתח מחר בערב (רביעי) ויחגוג את מהדורתו ה-14 בלב הערבה התיכונה. הפסטיבל מציע מבחר עשיר של סרטים ישראליים ובינלאומיים, בהם גם יצירות שיוקרנו לראשונה בישראל. ההקרנות יתקיימו כמדי שנה תחת כיפת השמיים במשך עשרה ימים, עד 22 בנובמבר.",
      "פתיחת הפסטיבל תוקדש ל”קרן קולנוע נגב המאוחדת” – הקרן החדשה שאיגדה תחתיה את קרן קולנוע דרום, קרן קולנוע נגב וקרן קולנוע ערבה ויוקרנו הסרטים הקצרים שהופקו בתמיכתה. עוד יוקרן באירוע הפתיחה סרטו החדש של אייל חלפון “ברנניג מן”, שזכה בפרס הסרט הישראלי הטוב יותר בפסטיבל הסרטים הבינלאומי חיפה ומומלץ עד מאוד.",
      "סרט נוסף המומלץ לצפייה הוא “האחות הקטנה”. פטימה בת ה-17, הצעירה מבין שלוש אחיותיה, קרועה בין תשוקותיה ולִבה לבין המסורת המשפחתית השמרנית. כשהיא מתחילה את לימודיה באוניברסיטה פריסאית, העולם שאליו השתוקקה נמצא ממש בקצות אצבעותיה. אבל תחילה עליה למצוא דרך לפייס בינו לבין המורשת, ולסמוך על עצמה שתמצא את הדרך הייחודית לה. הבימאית-שחקנית הפסיה הרזי הצרפתייה-טוניסאית מגישה דרמה עדינה ומורכבת על צעירה בלתי-נשכחת בגילומה של נדיה מליטי, שזכתה על הופעתה זו בפרס השחקנית הטובה ביותר בפסטיבל קאן.",
      "לבסוף, ההפקה הברזילאית, צרפתית, גרמנית והולנדית שיצא השנה לאקרנים ברחבי העולם “הסוכן החשאי” (דוברת פורטוגזית עם תרגום לעברית ולאנגלית”. העלילה מתחרשת בשנת 1977 בברזיל שתחת הדיקטטורה של הגנרלים הפרו-אמריקאים. מרסלו עוזב את העיר הגדולה לטובת עיירת ילדותו כדי להתחבא מהשלטונות שרודפים אחריו ולהתאחד עם בנו. שם, תחת שם בדוי בתוך קהילה של נרדפים אחרים, הוא מנסה לחיות מתחת לרדאר עד שהמשטרה החשאית, אך מגלה שטבעת הסכנה בכל זאת הולכת ומתהדקת סביבו. הבמאי קלבר מנדונסה־פיליו עם דרמת מתח רחבת יריעה שהשתתפה בתחרות הרשמית של פסטיבל קאן וזכתה בפרס הבימוי ובפרס לשחקן הראשי הטוב ביותר, שהוענק לוואגנר מורה.",
      "יוסי אבו",
      "לעיון בתוכניה המלאה : https://aravaff.co.il"
    ]
  },
  {
    "name": "יותר מ-69 אלף פלסטינים נהרגו בעזה מאז תחילת המלחמה; הוקמה קרן לטיפול באלפי קטועי גפיים",
    "story_url": "http://hadash.org.il/%d7%99%d7%95%d7%aa%d7%a8-%d7%9e-69-%d7%90%d7%9c%d7%a3-%d7%a4%d7%9c%d7%a1%d7%98%d7%99%d7%a0%d7%99%d7%9d-%d7%a0%d7%94%d7%a8%d7%92%d7%95-%d7%91%d7%a2%d7%96%d7%94-%d7%9e%d7%90%d7%96-%d7%aa%d7%97%d7%99/",
    "date": "2025-11-10",
    "image_url": "http://hadash.org.il/wp-content/uploads/FALSFKJ.jpg",
    "paragraphs": [
      "מערכת הבריאות ברצועת עזה הודיעה אתמול (ראשון) כי מניין ההרוגים מאז תחילת המלחמה ב־7 באוקטובר 2023 עלה ל־69,169, רובם ילדים ונשים. על פי הנתונים, מספר הפצועים עומד כעת על 170,685. גורמי רפואה הדגישו כי עשרות גופות עדיין לכודות תחת ההריסות, וצוותי ההצלה מתקשים להגיע אליהן בשל התנאים בשטח. מאז כניסתה לתוקף של הפסקת האש ב־11 באוקטובר נרשמו 241 הרוגים ו־614 פצועים נוספים, ונמשו מההריסות 522 גופות. בנוסף, ישראל העבירה לרצועה 300 גופות, שמתוכן זוהו עד כה 89.",
      "כמו כן, משרד הבריאות הפלסטיני הודיע אתמול על הקמת קרן בינלאומית חדשה לשיקום קטועי גפיים ולהקמתה מחדש של מערכת שירותי השיקום בעזה. המשרד מסר כי הקרן תלווה בקמפיין גיוס תרומות עולמי במטרה לבנות מחדש את המערכת ההרוסה ולאפשר תהליך החלמה ממושך ויציב.",
      "על פי נתוני משרד הבריאות ודו”ח של ארגון הבריאות העולמי, רצועת עזה רושמת כיום את שיעור קטיעת הגפיים הגבוה בעולם ביחס לגודל האוכלוסייה, במיוחד בקרב ילדים. יותר מ־5,000 בני אדם איבדו גפיים במהלך מתקפת כוחות הכיבוש על הרצועה. על פי דו”ח משותף שפורסם לאחרונה, שירותי השיקום בעזה מצויים בקריסה מוחלטת בעקבות ההרס הנרחב של תשתיות הבריאות והעלייה הדרמטית במספר הפצועים ומתוך כ-170 אלף פצועי המלחמה, כרבע מהם צפויים להזדקק לטיפול שיקומי ממושך. הדו”ח מציין כי עזה הפכה למוקד עולמי של אסון הומניטרי ובריאותי חסר תקדים.",
      "הדו”ח מצביע עוד על מחסור חמור בכוח אדם ובציוד רפואי: רק שמונה מומחים לתותבות גפיים נותרו פעילים בעזה, ורוב מתקני השיקום – יותר משני שלישים – נהרסו או חדלו לפעול במהלך הלחימה. הקרן החדשה תתמקד באספקת תותבות לילדים, בהפעלת מרכזי שיקום מקומיים ובבנייה מחדש של מערך השירותים הפיזיים והנפשיים לנפגעי המלחמה. משרד הבריאות הודיע כי בחודשים הקרובים יתקיימו מפגשים מקצועיים לקביעת סדרי עדיפויות ולחלוקת תחומי אחריות, לצד המשך קמפיין בינלאומי לגיוס משאבים לצורך שיקום ארוך טווח של מערכת הבריאות בעזה."
    ]
  },
  {
    "name": "ארגון העיתונאים הכריז סכסכוך עבודה בידיעות אחרונות בגלל הכוונה לסגור את המקומונים",
    "story_url": "http://hadash.org.il/%d7%90%d7%a8%d7%92%d7%95%d7%9f-%d7%94%d7%a2%d7%99%d7%aa%d7%95%d7%a0%d7%90%d7%99%d7%9d-%d7%94%d7%9b%d7%a8%d7%99%d7%96-%d7%a1%d7%9b%d7%a1%d7%9b%d7%95%d7%9a-%d7%a2%d7%91%d7%95%d7%93%d7%94-%d7%91%d7%99/",
    "date": "2025-11-10",
    "image_url": "http://hadash.org.il/wp-content/uploads/SKJHS.jpg",
    "paragraphs": [
      "הנהלת קבוצת “ידיעות אחרונות”, בבעלות נוני מוזס, הודיעה אתמול (ראשון) לעובדי רשת המקומונים ידיעות תקשורת על החלטתה לסגור אותה עד לסוף השנה. ההחלטה צפויה להשפיע על עשרות עובדים שמצויים בסכנת פיטורים.",
      "עקב כך, ארגון העיתונאים הודיע על הכרזת סכסוך עבודה וכינוס של אסיפת חירום של העובדים כדי לדון על צעדים נוספים. “נקיים בהקדם מו”מ עם הנהלת ידיעות במטרה לקלוט בקבוצת ידיעות כמה שיותר מהעובדים המפוטרים ולדאוג לתנאי פרישה מטיבים לעובדים שלא נקלטו”, מסר האיגוד.",
      "רשת המקומונים כוללת בין היתר את האתר “מיינט” ו”ידיעות ירושלים”, “ידיעות תל אביב-רמת גן”, “ידיעות הצפון-כרמיאל”, “ידיעות אשקלון- הדרום”, “ידיעות השרון”, “ידיעות חולון-בת ים”, “ידיעות אילת” ועוד.",
      "יצוין בחודש שעבר, בית הדין לעבודה אסר על הנהלת “ידיעות אחרונות” לפטר שישה עובדי דפוס תוך מתיחת ביקורת חריפה על העיתון, תוך קביעה כי שפעל בחוסר תום לב מובהק והטלת הוצאות חריגות על הנהלת העיתון. בעיתון ניסו לבטל באופן חד-צדדי את הסכם הקיבוצי שנחתם בשנת 2000 עם עובדי הדפוס במטרת לשבור את העבודה המאורגנת בעיתון.",
      "הנהלת העיתון ועובדי הדפוס הגיעו לחתימת ההסכם לפני כ-25 שנה לאחר מאבק ממושך, שכלל שימוש של הנהלת “ידיעות אחרונות” במאבטחים חמושים, גדרות תיל, תקיפות אלימות ושיתוף פעולה עם יריבים עסקיים, כמו גם עם ועד העיתונאים. תוקפו של ההסכם מיום חתימתו עמד על 99 שנה, כדי לוודא שכל עובדי הדפוס והמסדרה שנותרו בעיתון לאחר חתימתו יעבדו בו עד לצאתם לגמלאות. ואולם, לפני כשנתיים הודיעה הנהלת “ידיעות אחרונות” על ביטול חד צדדי של ההסכם הקיבוצי ועל רצונה לפטר חלק מהעובדים.",
      "כמו כן, לפני שנתיים הכריזה הנהלת “ידיעות אחרונות” על פיטורים נרחבים כחלק מתוכנית לאיחוד מערכות. התוכנית הזו יצרה משבר בין עיתונאי הקבוצה להנהלה – וארגון העיתונאים וועדי העיתונאים של הקבוצה הכריזו על סכסוך עבודה בקבוצה שכללה צעדים ארגוניים ואסיפות הסברה בשעות העבודה."
    ]
  },
  {
    "name": "מנהל התיאטרון הלאומי הפלסטיני עאמר חליל: המלחמה והטבח עצרו את החיים",
    "story_url": "http://hadash.org.il/%d7%9e%d7%a0%d7%94%d7%9c-%d7%94%d7%aa%d7%99%d7%90%d7%98%d7%a8%d7%95%d7%9f-%d7%94%d7%9c%d7%90%d7%95%d7%9e%d7%99-%d7%94%d7%a4%d7%9c%d7%a1%d7%98%d7%99%d7%a0%d7%99-%d7%a2%d7%90%d7%9e%d7%a8-%d7%97%d7%9c/",
    "date": "2025-11-10",
    "image_url": "http://hadash.org.il/wp-content/uploads/ASDAW.jpg",
    "paragraphs": [
      "“הכל נעצר בפלסטין. אנו תלויים באוויר כמו מריונטות. עם המלחמה בעזה והטבח, החיים עצמם נעצרו” – כך אמר עאמר חליל, מנהל התיאטרון הפלסטיני הלאומי אל-חכוואתי בריאיון שפורסם בשבוע שעבר בעיתון הצרפתי “הומניטה”.",
      "“בעת שכל העיניים מופנות אל רצועת עזה, דברים קשים מתחוללים גם במקומות אחרים. בג’נין למשל תושבים מגורשים מבתיהם, שלאחר מכן נהרסים עד היסוד, והם הופכים פליטים במולדתם. בתנאים אלה, כמעט בלתי אפשרי לעשות תיאטרון, לחשוב על תיאטרון”, הוסיף.",
      "למרות הכל, אתם מצליחים להופיע…",
      "אכן, מדי שנה אנו מציגים חמש הפקות, בהן שתיים המיועדות קהל הצעיר. אך לרוב מדובר בהפקות צנועות, אין אנו מסוגלים להרים פרויקטים גדולים בגלל הקשיים המרובים. למשל, בשל הסגר תושבים בגדה המערבית לא יכולים להגיע לתיאטרון. יחד עם זאת, צופים פלסטינים מישראל, מנצרת או מחיפה, מוסיפים להגיע. כמו כן, באולם התיאטרון ישנן הופעות נוספות של מוסיקה או ריקוד, כך שמדי יום ישנם מבקרים באולם. בשנה הקרובה גם נחדש את בית הספר לתיאטרון. זו תכנית לימודים של שלוש שנים בשותפות עם התיאטרון הלאומי של אירלנד.",
      "ממה מתקיים התיאטרון?",
      "אנו פועלים בירושלים תחת העין הפקוחה של השלטונות ואין אנו מקבלים כל תמיכה מישראל. יתר-על-כן, החקיקה החדשה תקשה עלינו לגייס משאבים גם מעבר לגבולות. לכן, כל הפקה דורשת מאמץ גדול כדי לכסות את עלותה. אך הבעיה המרכזית נותרה קיום פעילות השוטפת של התיאטרון. בגלל מצוקה כלכלית איש משחקניו ועובדיו לא קיבל שכר בחצי השנה האחרונה.",
      "האם זה תיאטרון פוליטי?",
      "כל הצגה שמקורה בפלסטין ושחקניה פלסטינים היא פוליטית בצורה זו או אחרת. הפוליטיקה היא חלק בלתי נפרד מחיי השחקנים ולה תפקיד מרכזי בהווייתם. תקוותי היא לגדל דור צעיר של יוצרי תיאטרון ושל שחקנים פלסטינים.",
      "התיאטרון הפלסטיני הלאומי אל-חכוואתי (“מספר הסיפורים” בערבית), הוקם ב-1977 בשכונה שייח’ ג’ראח שבירושלים המזרחית. הקים אותו השחקן והבימאי הפלסטיני-צרפתי פרנסואה אבו סאלם (2011-1951). מאז 1984 הוא פועל באולם קולנוע “נוזהה”, לאחר שחברי הלהקה שיפצו את האולם שהיה נטוש. הלהקה הופיעה על בימות פלסטיניות, ישראליות – בהן פסטיבל עכו, ובינלאומיות. במהלך השנים סבל מה שהחל כיוזמה תרבותית-אמנותית מצנזורה, מסגירות בידי השלטונות ומהתקפות של אנשי ימין.",
      "בשנות ה-80 נסגר התיאטרון פעמים רבות באמצעות צווים צבאיים בטענה כי במקום נערכים מפגשים של ארגונים פלסטיניים. בנובמבר 1985 הוציא אלוף פיקוד המרכז אמנון ליפקין-שחק צו סגירה ל-24 שעות בעת שהתיאטרון היה אמור לערוך חזרה גנרלית לקראת הופעה. בשנת 1987 הוזמן התיאטרון להשתתף בפסטיבל עכו. אנשי ליכוד הפגינו נגד השתתפות הלהקה. במהלך ההופעה עלתה קבוצה של בריונים מתנועת “כך” על הבימה והפריעה להצגה.",
      "במהלך האינתיפאדה הראשונה לא יכול היה קהל פלסטיני מחוץ לירושלים להגיע בשל מחסומים וסגרים. כוחות הביטחון הישראליים סגרו את התיאטרון כמה פעמים. קבוצה של אנשי תיאטרון ישראלים וביניהם גילה אלמגור, דן אלמגור, חנוך לוין, עומרי ניצן ועודד קוטלר ארגנו פעילות מחאה למען אל-חכוואתי.",
      "השלטונות המשיכו להוציא צווי סגירה לאורך שני העשורים הראשוניים של המאה ה-21. במאי 2009 סגרה משטרת ירושלים, לפי צו של השר לביטחון הפנים דאז יצחק אהרונוביץ’, את אירוע הפתיחה של פסטיבל הספרות הפלסטיני שנערך בתיאטרון. ביוני 2013 שב אהרונוביץ’ והטיל צו סגירה לשמונה ימים על התיאטרון, שבו תוכנן להתקיים פסטיבל של תיאטרון בובות. הצו נתקל במחאה נרחבת של יוצרי ושחקני תיאטרון יהודים וערבים."
    ]
  },
  {
    "name": "ב-5 השנים האחרונות נפלו חמש ממשלות: קואליציית הימין ביפן על סף התפוררות",
    "story_url": "http://hadash.org.il/%d7%91-5-%d7%94%d7%a9%d7%a0%d7%99%d7%9d-%d7%94%d7%90%d7%97%d7%a8%d7%95%d7%a0%d7%95%d7%aa-%d7%a0%d7%a4%d7%9c%d7%95-%d7%97%d7%9e%d7%a9-%d7%9e%d7%9e%d7%a9%d7%9c%d7%95%d7%aa-%d7%a7%d7%95%d7%90%d7%9c/",
    "date": "2025-11-10",
    "image_url": "http://hadash.org.il/wp-content/uploads/ASDGS-3.png",
    "paragraphs": [
      "קואליציית הימין בפרלמנט היפני בחרה בשבוע שעבר בנשיאת המפלגה הליברלית-דמוקרטית הימנית קיצונית סנאה טאקאיצ’י לראשות ממשלת יפן. טאקאיצ’י היא האישה הראשונה המכהנת בתפקיד. היא נכנסת לתפקיד בעיצומו של משבר פוליטי כבד אשר פוקד את המדינה מאז פרישתו ב-2020 של ראש הממשלה לשעבר שינזו אבה, גם הוא חבר המפלגה הליברלית-דמוקרטית. אבה היה ראש הממשלה שכהונתו הייתה הארוכה ביותר בהיסטוריה היפנית. הוא נרצח ב-2022 בידי מתנקש על רקע הקשרים בין מפלגתו לבין הכת הקוריאנית “כנסיית האיחוד”.  בחמש השנים האחרונות קמו ונפלו ביפן חמש ממשלות תחת שלושה ראשי ממשלה – כולם מפלגים שונים בתוך המפלגה הליברלית-דמוקרטית.",
      "הקבינט החדש מורכב מחברי פרלמנט מכלל הסיעות במפלגה הליברלית-דמוקרטית. אליהם הצטרפו מספר חברים זוטרים מ”מפלגת החדשנות היפנית” הליברטריאנית. זאת לאחר שמפלגת המרכז הבודהיסטית, חברת הקואליציה המסורתית של המפלגה הליברלית-דמוקרטית, ביטלה את הברית עמה.",
      "משבר פוליטי ארוך",
      "בחירתה של טאקאיצ’י מגיעה על רקע עלייה דרמטית במחירי האורז, אשר גרמה לקריסתה של הממשלה הקודמת יחד עם היחלשות המפלגה בבחירות לבית העליון ביולי. חשוב לציין כי למרות שניתן לראות בבחירתה של ראש ממשלה אישה צעד פרוגרסיבי במדינה שמרנית כמו יפן, טאקאיצ’י מחזיקה בעמדות שמרניות קיצוניות בנושאי חברה ומגדר וקשורה לארגונים לאומניים קיצוניים.",
      "בבחירות ביולי התחזקו כמה מפלגות ימין קיצוני על חשבון המפלגה הליברלית-דמוקרטית, אשר איבדה את הרוב הפרלמטרי. מפלגת “עשה זאת בעצמך” (סנסייטו ביפנית) זכתה בסיקור רב במדיה ביפן ובעולם על רקע העמדות הגזעניות שלה, נטייתה לקדם תיאוריות קונספירציה באינטרנט וההפגנות הרועשות אשר קיימה במהלך קמפיין הבחירות נגד מהגרים. מפלגת סנסייטו היא המקבילה היפנית",
      "למפלגות הימין החדש באירופה כמו אלטרנטיבה לגרמניה ומפלגת הרפורמה בבריטניה. היא מקיימת קשרים עם המפלגה הרפובליקאית האמריקאית. נוסף לאמירות נגד מהגרים, יו”ר המפלגה סוהיי קאמיה השמיע בעבר הצהרות אנטישמיות, וזאת למרות קשרים מתועדים בינו לבין כת המאקויה הנוצרית-ציונית.",
      "נוסף לבריחת הקולות מן המפלגה הליברלית-דמוקרטית אל מפלגות ימין אחרות, כמה פוליטיקאים מקומיים וחברי פרלמנט פרשו ממפלגה זו והצטרפו למפלגות אחרות כמו מפלגת סנסייטו. התפתחות זו תרמה לבחירתה של טאקאיצ’י, לנשיאות המפלגה, בתקווה שהיא תוכל לעצור את ההתפוררות באחדות הימין ואת עלייתן של מפלגות מתחרות.",
      "לא שונה מקודמיה",
      "הסיקור הבינלאומי של התפתחויות אלה נוטה לצייר אותן כהתחזקות הימין הקיצוני ביפן. החשש הוא שממשלת טאקאיצ’י תחולל שינויים קיצוניים במדיניות כלפי מיעוטים ומהגרים. מול חששות אלה חשוב לזכור, כי המפלגה הליברלית-דמוקרטית נמצאת גם היא בימין הקיצוני של המפה הפוליטית.",
      "אולם תחת ממשלתו של אבה לא נרשמה תפנית קיצונית נגד זרים, אלא דווקא הקלה בתנאי הכניסה למדינה וגידול במספר העובדים הזרים. מהלך זה ביטא את האינטרס של התעשייה היפנית במספר הולך וגדל של מהגרי עבודה שיחליפו את העובדים היפנים שפרשו לגמלאות.",
      "התחזקות מפלגות “ימניות יותר” מצביעה לא על התחזקות הימין הקיצוני אלא על התפוררות קואליציית הימין המלאכותית, אשר גובשה תחת לחצים אמריקאים בשנות החמישים. התפוררות זו מצידה עשויה למלא תפקיד חיובי בעתיד, אם השמאל ביפן ישכיל לנצל את ההזדמנות של היחלשות המפלגה הליברלית-דמוקרטית.  ממשלת טאקאיצ’י ניצבת מול מספר משברים פנימיים חמורים הקשורים בריקבון המערכת הקפיטליסטית ביפן. פתרונם נמצא מעבר לכוחה המוגבל של הפוליטיקה המפלגתית הבורגנית. קיים סיכוי רב שהקבינט החדש יסיים את דרכו כמו קודמיו וכי טאקאיצ’י תסיים את כהונתה לפני שיעלה בידה להשפיע באופן מהותי על עתיד המדינה.",
      "עומר דה לנגה, טוקיו"
    ]
  },
  {
    "name": "מתנחלים פשטו על הכפר ג&#8217;בע והציתו מבנה; חד&#8221;ש: הטרור בגדה הכבושה נתמך בידי הממשלה",
    "story_url": "http://hadash.org.il/%d7%9e%d7%aa%d7%a0%d7%97%d7%9c%d7%99%d7%9d-%d7%a4%d7%a9%d7%98%d7%95-%d7%a2%d7%9c-%d7%94%d7%9b%d7%a4%d7%a8-%d7%92%d7%91%d7%a2-%d7%95%d7%94%d7%a6%d7%99%d7%aa%d7%95-%d7%9e%d7%91%d7%a0%d7%94-%d7%97/",
    "date": "2025-11-09",
    "image_url": "http://hadash.org.il/wp-content/uploads/HGFK.jpg",
    "paragraphs": [
      "מתנחלים פשטו הבוקר (ראשון) על הכפר ג’בע בצפון הגדה, והציתו מבנה במקום וכמה צמיגים. תושב המקום אמר ל”הארץ” כי “עשרות מתנחלים רעולי פנים הגיעו הבוקר לכפר עם בנזין. גם במהלך הלילה ואתמול הם הסתובבו בין הבתים. אנחנו לא ישנים מתוך פחד שיציתו את הבתים שלנו עם הילדים בפנים”. לדבריו, לאחר שהתוקפים ברחו המשטרה הגיעה למקום, וטענה כי אין ביכולתה לזהות את המתנחלים מכיוון שהיו רעולי פנים.",
      "סוכנות הידיעות וואפא מסרה הבוקר שתושב פלסטיני נפצע באורח בינוני לאחר שהותקף בידי מתנחלים חמושים בכפר אום אל-חיר שבאזור מסאפר יטא, מדרום לחברון. הפעיל נגד ההתנחלויות, אוסאמה מחאמרה, מסר לוואפא כי הצעיר אחמד שועייב אל-הד’לין הותקף באכזריות בידי מתנחלים חמושים ממאחז שמעון ומההתנחלות כרמל, כשהם מלווים בכוחות כיבוש שסיפקו להם הגנה. אל-הד’לין נפצע בראשו ופונה לבית החולים הממשלתי ביטא, שם הוגדרה פציעתו בינונית. בהמשך, תקפו מתנחלים נוספים את בני משפחת הד’לין, כאשר ניסו למנוע מהם לשחרר את עדריהם סמוך לבתי התושבים בכפר.",
      "כפי שפורסם אתמול באתר “זו הדרך”, מתנחלים תקפו מוסקים בכפר ביתא ליד שכם. על פי משרד הבריאות הפלסטיני, 11 בני אדם נפצעו בתקיפה בביתא, ביניהם עודד ידעיה, מנהל בית הספר מנשר לאומנות. בביתא נפצעו בעלי האדמות הפלסטינים, פעילים, עיתונאים וצוותים רפואיים של הסהר האדום.",
      "ארגון העיתונאים הפלסטינים מסר הבוקר כי בתקיפת עשרות מתנחלים בביתא נגד חקלאים מתנדבים ועיתונאים “מהווה פשע מלחמה”. בהודעת הארגון נמסר כי כתוצאה מהתקיפה נפצעו חמישה עיתונאים: רנין צואפטה, מוחמד אלאטרש, לואי סעיד, נאסר אשתיה ונאיל בויכטל. הארגון ציין כי הוא נמצא בקשר עם הפדרציה הבינלאומית של העיתונאים במטרה לפעול מול מוסדות בינלאומיים לשם הבטחת הגנה מיידית לעיתונאים הפלסטינים, הנחשפים לפגיעות מתמשכות. עוד נמסר כי הארגון, יחד עם הפדרציה הבינלאומית, יפעלו משפטית בזירה הבינלאומית להעמדת התוקפים לדין. גם צלמת סוכנות הידיעות רויטרס הצלמת רנין סוואפטה הותקפה קשות בידי מתנחלים שהיכו אותה בעזרת אבנים והריחוק בכוח כל מי שרצה לסייע לה.",
      "בתו של עודד ידיעה, אלה, פרסמה הבוקר רשומה בפייסבוק ובה נכתב “את שבריר תשומת הלב שהפציעה של אבא שלי קיבלה אני רוצה לנצל כדי להגיד מילה לביבי, מי שהיה חברו הטוב של אבא שלי בימי הצבא. ביבי, אתה האחראי לזה שהטרוריסטים האלה כמעט רצחו אתמול את אבא. אתה נותן לטרור הלאומני להשתולל כבר שנים ללא מפריע. אתה הכנסת את מעודדי שריפת הכפרים לקואליציה, נתת להם את השליטה בכל מה שקורה בגדה, בצבא, במשטרה. אתה נותן להם להם רוח גבית – לירות, להכות, לפצוע, להרוג ולשרוף ללא הפרעה. ולך גם האפשרות לעצור את כל זה”.",
      "כמו כן, פלסטיני וארבעה מתנדבים בינלאומיים אתמול במתקפה של מתנחלים בכפר בורין שמדרום לשכם בעת שעסקו במסיק זיתים באזור המזרחי של הכפר. החקלאי ספג מכות קשות, וארבעת הפעילים הזרים נפגעו כתוצאה מיידוי אבנים, תקיפה במקלות ומכות. הסהר האדום הפלסטיני מסר כי צוותיו טיפלו בפצוע פלסטיני בן 57 שהותקף באלימות ופונה לבית החולים, וכן העניקו טיפול במקום לארבעת הפעילים הזרים שנפצעו במהלך התקיפה.",
      "עוד פלשו אתמול מתנחלים לאזור תל מעין שממזרח לעיירה יטא שבדרום חברון, תקפו ושבים וגרמו לפציעת שלושה מהם. הפעיל נגד ההתנחלות אוסאמה מכאמרה מסר לוואפא כי מתנחלים מהמאחזים שהוקמו על אדמות תושבים במזרח יטא שחררו את עדריהם בשטחי משפחת מכאמרה ותקפו את בני המשפחה בזמן שעבדו באדמותיהם. בהמשך נכנסו כוחות הכיבוש למקום, עצרו את הצעירים אחמד מוחמד מכאמרה ושני אחיו מוחמד ועומר, והכו אותם קשות. לאחר שחרורם על ידי החיילים, הועבר אחמד מכאמרה לבית החולים על ידי צוותי הסהר האדום, בעוד שני אחיו קיבלו טיפול רפואי בשטח. מצב שלושתם הוגדר בין בינוני לקל.",
      "חד”ש גינתה אמש “עוד יום של טרור מתנחלי בגדה הכבושה – אנחנו לא נפסיק להיאבק בו”. בשבוע שעבר העלתה סיעת חד”ש-תע”ל הצעת אי-אמון בממשלה בעקבות ההחרפה החמורה בטרור המתנחלים בשטחים הכבושים. “טרור זה נתמך בפועל בידי הממשלה, המעניקה למתנחלים ליווי וחימוש צבאי, ובכך מאפשרת להם להמשיך בקידום חזונם הפאשיסטי תוך חסינות מוחלטת. הממשלה ממשיכה לקדם את הרחבת ההתנחלויות – מוקדי הטרור בגדה – ולהכשיל כל אפשרות להסדר מדיני צודק בין שני העמים – על חשבון הקהילות המוחלשות ביותר”, הוסיפו.",
      "חברי הכנסת של חד”ש ופעיליה פועלים בשטח ובכנסת לבלימת ההידרדרות: הם מסיירים באזורים המוכים בגלי האלימות, נפגשים עם תושבים ומסייעים להם ומתריעים בפני הרשויות – משר הביטחון ועד היועצת המשפטית לממשלה, גם לפני שהתקפות מתרחשות, שלא ניתן יהיה להגיד שהם לא ידעו. מאמצים אלה מניבים הישגים, בעקבות מאבק של ח”כ עופר כסיף, נפתחו חקירות נגד ערוץ ההסתה ‘חדשות הגבעות’ ונגד פרסום חומרי הסתה המשבחים את ברוך גולדשטיין” הדגישו. “חד”ש תמשיך במאבקה הנחוש נגד הטרור המתנחלים ולמען מימוש זכויותיו הלאומיות של העם הפלסטיני במדינתו העצמאית – בכנסת ובכל מקום”."
    ]
  },
  {
    "name": "בירושלים המזרחית פונו בכוח מביתן שתי משפחות פלסטיניות -יממה לאחר שהפגינו בשכונת אל-בוסתן",
    "story_url": "http://hadash.org.il/%d7%91%d7%99%d7%a8%d7%95%d7%a9%d7%9c%d7%99%d7%9d-%d7%94%d7%9e%d7%96%d7%a8%d7%97%d7%99%d7%aa-%d7%a4%d7%95%d7%a0%d7%95-%d7%91%d7%9b%d7%95%d7%97-%d7%9e%d7%91%d7%99%d7%aa%d7%9f-%d7%a9%d7%aa%d7%99-%d7%9e/",
    "date": "2025-11-09",
    "image_url": "http://hadash.org.il/wp-content/uploads/GFDL.jpg",
    "paragraphs": [
      "יממה לאחר שתושבי סילואן הפגינו נגד פינויים והריסות בתים בשכונה, המשטרה פינתה הבוקר באלימות את משפחות שוויכי ועודה מביתן בבטן אל־הווא, שלושה משקי בית ו־14 נפשות. זאת למרות שצו הפינוי אמור להיכנס לתוקף רק בעוד שלושה ימים.",
      "יצוין שאתמול עשרות תושבים פלסטינים ופעילים ישראלים הפגינו אחה”צ בשכונת אל-בוסתן בסולידריות עם תושבי סילואן וקראו לעצירת העוול של גירוש משפחות מביתן. בשכונת סילואן בירושלים המזרחית שתחת כיבוש ישראלי נהרסו אשתקד בתיהן של 30 משפחות פלסטיניות, משפחות נוספות עומדות כעת בפני סכנת פינוי מיידית. שלוש משפחות כבר קיבלו מהמדינה צו פינוי לחודש זה.",
      "מעמותת עיר עמים, שיזמה את המחאה, נמסר “ישראל ממשיכה לקדם מדיניות של עקירה וטיהור אתני גם בירושלים, בעוד המתנחלים מנצלים את הכאב והפחד כדי להדק את טבעת החנק סביב העיר העתיקה. אסור לנו לשתוק מול גירוש משפחות מביתן. הצטרפו אלינו בעמידה יחד על הזכות לבית, לחיים ולצדק בירושלים”.",
      "בסוף ספטמבר משקי בית של שלוש משפחות בשכונת בטן אל־הווא שבסילואן: עודה, רג’בי ושוויכי, קיבלו הודעות מההוצאה לפועל על הכוונה לפנות אותן מבתיהן בעוד שלושה שבועות, לאחר שבית המשפט העליון סירב לאפשר למשפחות לערער על פסיקת בית המשפט המחוזי וכך המשפחות מיצו את כל ההליכים המשפטיים.",
      "המשפחות מתגוררות בבתיהן מאז שנות ה־60 וה־70 של המאה שעברה. אולם בשנים האחרונות הן ועוד עשרות משפחות בשכונה מתמודדות עם תביעות פינוי שיזמה עמותת המתנחלים עטרת כהנים. מדובר בבתים שנבנו בידי פלסטינים – בדרך כלל בידי המשפחות שמתגוררות בהם כיום – על קרקע שהבעלות עליה מיוחסת להקדש יהודי לפני 1948. בעוד שהחוק הישראלי לא מאפשר לתושבי מזרח ירושלים לתבוע רכוש שאיבדו ב־1948 בתחומי הקו הירוק, לישראלים דווקא כן ניתנת הזכות לתפוס רכוש במזרח ירושלים שהיה בבעלות יהודית עד אותה מלחמה.",
      "המדינה אף מסרה את ההקדש לניהולם של אנשי עמותת עטרת כהנים וכך באפשרותם להגיש את תביעות הפינוי נגד 100 משפחות בבטן אל-הווא. מאז שנת 2015 פונו בדרך זו 16 משפחות. השנה בתי המשפט הישראלים פסקו נגד 12 משפחות בשכונה בתביעות פינוי, שאנשי עטרת כהנים הגישו דרך שליטתם בהקדש."
    ]
  },
  {
    "name": "הפגינו בירושלים נגד הפשע והרצח בחברה הערבית ; 226 בני אדם נהרגו מתחילת השנה",
    "story_url": "http://hadash.org.il/%d7%94%d7%a4%d7%92%d7%99%d7%a0%d7%95-%d7%91%d7%99%d7%a8%d7%95%d7%a9%d7%9c%d7%99%d7%9d-%d7%a0%d7%92%d7%93-%d7%94%d7%a4%d7%a9%d7%a2-%d7%95%d7%94%d7%a8%d7%a6%d7%97-%d7%91%d7%97%d7%91%d7%a8%d7%94-%d7%94/",
    "date": "2025-11-09",
    "image_url": "http://hadash.org.il/wp-content/uploads/ATY.jpg",
    "paragraphs": [
      "מאות השתתפו הבוקר (ראשון) בהפגנה שנערכה מול משרד ראש הממשלה בירושלים בעקבות גל הרצח הגואה בחברה הערבית. בין המשתתפים ראשי ועדת המעקב של האזרחים הערביים, חברי כנסת, ראשי ערים ורשויות מקומיות וקרובי הקורבנות. ההפגנה נערכה לאחר שורה של מחאות שנערכו בשבועות האחרונים בגליל. הדוברים בהפגנה תקפו “את הקנוניה בין הממשלה, המשטרה וכנופיות הפשע” ודרשו להספיק את ההסלמה שגבתה חייהם של נשים, ילדים, זקנים וגברים. על פי נתוני יוזמות אברהם 226  אזרחים ערבים נהרגו במעשי פשע מתחילת השנה.",
      "בתום ההפגנה נאם יו”ר ועדת המערב מוחמד ברכה ואמר “אסור לנו להסתיר את האמת. הממשלה לא ממהרת למגר את הפשיעה והרצח. היא מסוגלת לעשות זאת, אך לא מגלה כל רצון לכך”.  ברכה הוסיף: “בהיעדר משטרה, מיגור פשע מתחיל בבתים שלנו. אם הבתים שלנו היו נקיים מפשע, כל החברה שלנו תהיה נקייה. אנחנו מדברים הרבה על אחדות, והאחדות הזאת נחוצה – היא נחוצה בכל דבר, לא רק אחדות בכנסת או בוועדת המעקב, אלא אחדות החברה בהגנה על עצמה”.",
      "ברכה התייחס גם למותו של מהדי סלאמה, רוכב טרקטורון בן 21 מערערה, שנפצע בשישי באורח אנוש מירי שוטרים בכביש 6513 סמוך לצומת בסמ”ה שבוואדי עארה, במהלך מרדף שהתנהל אחריו. הוא פונה לבית החולים הלל יפה בחדרה, שם קבעו הרופאים את מותו. לדבריו, השוטרים במקום להגן על האזרחים הערבים, יורים עליהם ואף הציע לקיים שביתת מחאה כללית בחברה הערבית, “לא רק חנויות, בעיריות ובמועצות מקומיות, אלא את כל תחומי החיים, גם רופאים, נהגי אוטובוסים, עובדים וחקלאים. אנחנו חייבים להצליח. אם לא נצליח לזעזע את המדינה – אף אחד לא ישים לב אלינו”, המשיך ברכה.",
      "“אני רוצה לספר על עובדה מצערת, כשביקשנו אישור להפגנה, המשטרה קבעה את המספר המפגינים המותר. הם הטילו מגבלות ואמרו שהם יכולים לטפל ב-1,000 או 2,000 בני אדם, אז הם כפו עלינו את מספר המפגינים בטענה שאין להם כוחות כדי לשמור על הסדר. אבל כאשר מקיימים הפגנה נגד מלחמה בעזה או נגד רצח עם, השוטרים מגיעים בהמוניהם. כאילו הם באו להגן על ההפגנה מפני משתתפיה, אילו האנרגיות המשטרתיות היו מופעלות במאבק בפשיעה ובטרור הכנופיות, מצבנו היה הרבה יותר טוב”, הדגיש.",
      "יצוין שאמש נרצח אמיר אלוחואח, בן 30 תושב לוד, מירי בחניון גני יהושוע בצפון תל אביב, ליד הספורטק, בעת שבמקום היו אנשים רבים שהיו עדים לירי.  כשעתיים לאחר מכן, חוסיין סמוני – תושב יפו בן 32 – הובא ברכב אל בית החולים וולפסון בחולון כשהוא ללא רוח חיים, והנהג שהביא אותו לשם נמלט. הוא נורה סמוך לביתו ביפו,",
      "ביום שישי נורו למוות שני גברים בשכונת הרכבת ברמלה. הנרצחים הם האחים מוחמד ווליד מוגרבי, בני 16 ו־20. הם פונו במצב קשה אל המרכז הרפואי אסף הרופא, ושם נקבע מותם. אביהם, בן 51, נפצע קשה בתקרית ופונה גם הוא לבית החולים. כמו כן, שלושה בני אדם נורו למוות בלילה שבין חמישי לשישי בשלוש תקריות – במעלה עירון, בכביש 66 ליד צומת התשבי ובמזרח ירושלים. במעלה עירון, סמוך לאום אל־פחם, נורה למוות עבד סביחאת, בן 32. סביחאת נורה בעת עבודתו כנהג משאית במקום. מהמשטרה נמסר כי שוטרים הגיעו לזירת הירי והם אוספים ראיות ועורכים סריקות בזירה לאיתור חשודים. בד בבד, נורה למוות בכביש 66 ליד צומת התשבי מוראד בהאא יוסף, תושב חיפה בן 22. מהמשטרה נמסר כי הרקע לירי פלילי וכי שוטרים עורכים סריקות לאיתור החשודים בירי. בנוסף, תושב ירושלים המזרחית, מעאד אל הדרה, נורה למוות בשכונת א־טור."
    ]
  },
  {
    "name": "ועד עובדי נמל אילת המושבת דורש להחליף את זכיין במסגרת ההפרטה",
    "story_url": "http://hadash.org.il/%d7%95%d7%a2%d7%93-%d7%a2%d7%95%d7%91%d7%93%d7%99-%d7%a0%d7%9e%d7%9c-%d7%90%d7%99%d7%9c%d7%aa-%d7%94%d7%9e%d7%95%d7%a9%d7%91%d7%aa-%d7%93%d7%95%d7%a8%d7%a9-%d7%9c%d7%94%d7%97%d7%9c%d7%99%d7%a3-%d7%90/",
    "date": "2025-11-09",
    "image_url": "http://hadash.org.il/wp-content/uploads/ASFA.jpg",
    "paragraphs": [
      "לאחר שנתנה יד להפרטת הנמלים, ההסתדרות דרשה באפריל האחרון לבטל את הפרטת נמל אילת ולהשיב הבעלות לידי המדינה.  הנמל הופרט ב-2012  לטובת בעלי ההון אמריקאיים, האחים נקש, תמורת 120 מיליון שקל להפעלת הנמל במשך 15 שנה בתוספת אופציה ל־10 שנים נוספות. לפי נתונים שנחשפו בדיוני ועדת הכלכלה, בעלי הנמל משכו מאז דיבידנד בסך 162 מיליון שקל.",
      "עתה, ועד עובדי הנמל המופרט, דורש אף הוא לבטל את הזיכיון שניתן לאחים נקש, כפי שפורסם בסוף השבוע במקומון הוותיק “יום יום אילת”. הוועד שיגר מכתב ברוח זה, יום לאחר דיון מיוחד בוועדת הכספים של הכנסת ביום רביעי שבו הציג משרד הכלכלה מתווה סבסוד חדש לנמל אילת בהיקף של עד 42 מיליון שקל. לפי המתווה, המדינה תעניק סבסוד שנתי של 21 מיליון שקל, שאליו יתווספו עוד 21 מיליון שקל – מחצית מבעלי הנמל ומחצית מהיבואנים. הסכום נועד לכסות את העלויות העודפות הכרוכות בהסטת אוניות לאילת מנמלי הים התיכון לתעלת סואץ.",
      "יו”ר ועדת הכספים, ח”כ חנוך מילביצקי (ליכוד) תמך במתווה ובמסגרת המתווה, 12 עובדים אמורים לחזור לנמל המושבת מאז תחילת המלחמה, עשרה נוספים ייקלטו בנמל אשדוד ו-20 הנותרים ייצאו לחל”ת תוך תשלום שכרם. הוועד דחה את המתווה ובמקום לתמוך בסבסוד שיציל את הזכיין, הוא דורש להחליף את מפעיל הנמל ופתיחת מכרז חדש.",
      "הוועד טוען ש”במשך כ-13 שנה של זיכיון, הזכיינית לא הצליחה ולא ניסתה לפתח ולקדם אף תחום פעילות נוסף מעבר לייבוא ואחסון רכבים”. עוד נטען כי הפרה את החלטת ממשלה 272 שקבעה כי מפעיל הנמל יגוון את תחומי הפעילות של הנמל וינטרל את התלות ביבוא כלי רכב – דרישה שלא מומשה כלל. לדברי הוועד “הזכיין גרף לכיסו הפרטי מאות מיליוני שקלים מדמי זיכיון, מייבוא רכבים ומרווחים תפעוליים לאורך 13 שנות הזיכיון, תוך שהוא מחלק דיבידנדים כבדים לבעלים. כמה מהכסף הזה הושב אל הנמל בצורה של השקעה אמיתית? כמעט אפס”.",
      "במכתב נטען שהתשתיות בנמל אילת מתדרדרות: “מבחינת תשתיות פיזיות, כבישים פנימיים ושטחי אחסון, מלאים סדקים, חורים ובורות עמוקים”. הציוד התפעולי לפי המכתב: “שני מנופי שער משנות ה-70, מושבתים מעל עשור שנים… חמישה מנופי חוף… ארבעה משנות ה-70 ואחד משנות ה-80… אין מנגנון עצירה תקין והם מהווים סכנת חיים ממשית לעובדים”.   טענה אחרת העולה מהמכתב היא כי החלטת ממשלה 271 הבטיחה לעובדי הנמל רשת ביטחון תעסוקתית מלאה לאחר ההפרטה אך הדבר לא קוים   הוועד מסיים את המכתב בדרישה מפורשת: “הזכיין הוכיח מעבר לכל ספק סביר, באופן חד משמעי ובלתי ניתן להכחשה, כי הוא אינו ראוי להפעלת נכס לאומי אסטרטגי”.",
      "יצוין שב”דה מרקר” פורסם הבוקר כי חברת ארקיע שכרה את שירותיה של הילה קניסטר בר-דוד — בכירה בהסתדרות עד לאחרונה, ואשתו של יו”ר ההסתדרות, ארנון בר־דוד. תכלית ההתקשרות הוגדרה ייעוץ בנושאי שיווק. בשבוע שעבר נעצר הזוג בר־דוד בחשד לעבירות שוחד בפרשת השחיתות בהסתדרות.",
      "בעלי השליטה בחברת ארקיע הם האחים נקש, שלדברי “דה מרקר” זוכים לגיבוי מצד ההסתדרות. עוד נאמר בכתבה שלפני שלושה חודשים נפגש יו”ר ההסתדרות עם מנהלי הנמל, והסכים להעמיד לטובת העובדים סיוע כספי באמצעות קרן הסיוע של ההסתדרות למפעלים במצוקה ולהשתתף בתשלום שכר עובדי הנמל."
    ]
  },
  {
    "name": "עובר נהרג מנפילה בגובה בכפר סאג&#8217;ור; פיקוח רופף על הבטיחות בחברה הערבית",
    "story_url": "http://hadash.org.il/%d7%a2%d7%95%d7%91%d7%a8-%d7%a0%d7%94%d7%a8%d7%92-%d7%9e%d7%a0%d7%a4%d7%99%d7%9c%d7%94-%d7%91%d7%92%d7%95%d7%91%d7%94-%d7%91%d7%9b%d7%a4%d7%a8-%d7%a1%d7%90%d7%92%d7%95%d7%a8-%d7%a4%d7%99%d7%a7/",
    "date": "2025-11-08",
    "image_url": "http://hadash.org.il/wp-content/uploads/poel-1.png",
    "paragraphs": [
      "ריאד אבו סאלח, בן 49, תושב סאג’ור, נהרג ביום חמישי בערב לאחר שנפל מגובה באתר בנייה בסאג’ור. צוותי מד”א ביצעו פעולות החייאה ממושכות במאמץ להצילו. הוא פונה לבית חולים במצב אנוש עם חבלת ראש, אולם במהלך הפינוי לבית החולים זיו בצפת נאלצו כוחות מד”א לקבוע את מותו.",
      "מהקבוצה למאבק בתאונות בנייה ותעשייה נמסר כי “היקף הפיקוח על בטיחות העובדים באתרי בנייה ביישובים ערבים מועט ביותר – כך, זהו אירוע המוות הרביעי באתר בנייה ביישוב ערבי בתוך מעט יותר מחודש – רק באחד מהם הוטל צו הפסקת עבודה כמתחייב על פי חוק”. אבו סלאח הוא ההרוג ה-64 בתאונות עבודה, ה-35 באתרי הבנייה מתחילת השנה.",
      "יצוין שביום חמישי נרשמו שתי תאונות עבודה קשות נוספות. עובד בן 34 נפל מגובה של כחמישה מטרים במהלך עבודתו באתר בנייה בפרדס חנה־כרכור. הוא פונה לבית החולים הלל יפה במצב בינוני, עם חבלות בראש ובגפיים ועובד כבן 60 נפצע במהלך עבודתו מדיסק ברחוב הרב עוזיאל בפתח תקווה. הוא פונה לבית החולים בילינסון במצב קשה, עם פציעה בפלג גופו העליון."
    ]
  },
  {
    "name": "מתנחלים הציתו בית בכפר ח&#8217;ירבת אבו-פלאח; חיילים מנעו שוב את המסיק בכפר קדום",
    "story_url": "http://hadash.org.il/%d7%9e%d7%aa%d7%a0%d7%97%d7%9c%d7%99%d7%9d-%d7%94%d7%a6%d7%99%d7%aa%d7%95-%d7%91%d7%99%d7%aa-%d7%91%d7%9b%d7%a4%d7%a8-%d7%97%d7%99%d7%a8%d7%91%d7%aa-%d7%90%d7%91%d7%95-%d7%a4%d7%9c%d7%90%d7%97/",
    "date": "2025-11-08",
    "image_url": "http://hadash.org.il/wp-content/uploads/qaddum-1.png",
    "paragraphs": [
      "מתנחלים הציתו בשעות הבוקר המוקדמות (שבת) בית בכפר ח’ירבת אבו-פלאח שצפונית-מזרחית לרמאללה בשטחים הפלסטינים הכבושים. על פי הדיווח בסוכנות הידיעות וואפא, עשרות מתנחלים השליכו אבנים על בתי הכפר והציתו את הבית של באסל אל-שייח’. תושבי המקום מסרו שחיילים היו בקרבת מקום בעת ההתקפה וירו לעברם. יצוין שבחודש ינואר האחרון מתנחלים תקפו בח’ירבת אבו פלאח, סמוך למאחז עדי והציתו.",
      "עוד דיווחו מקורות פלסטיניים כי 14 חקלאים, עיתונאים ופעילי זכויות אדם הותקפו בידי מתנחלים במהלך מסיק זיתים ליד שכם. כמו כן נפגעו כתבת של רויטרס ושלושה אנשי הסהר האדום מיידוי אבנים במהלך מסיק בביתא, ובבורין נפצעו ארבעה פעילי שמאל ישראלים מיידוי אבדנים. גם בבקעת הירדן דווח על תקיפת מתנחלים והצתת בית פלסטיני בכפר ראבא.",
      "מתנחלים הציתו גם אמש שטחים נרחבים של אדמות חקלאיות בעיירה עראבה שבדרום ג’נין. לפי מקורות מקומיים, המתנחלים הדליקו אש בשטחי חקלאות ובמטעי זיתים הסמוכים להתנחלות דותן, שמדרום לעראבה. הלהבות התפשטו במהירות ופגעו בעשרות עצים, בעוד צוותי ההגנה האזרחית הפלסטינית פעלו במקום לכיבוי השריפה. במקביל, כוח מצבא הכיבוש פלש לעיירה וערך חיפושים באחד הבתים, בזמן שהאש עדיין השתוללה בשטח.",
      "יצוין שחיילים מנעו אתמול ניסיון נוסף למסיק במטעים שבין כפר קדום לבית ליד. לפני כעשרה ימים תקפו מתנחלים באדמות האלה את חכמת שתיווי מכפר קדום, וניסו להצית את מכוניתו כשהוא בתוכה. לאחר מכן הם התקיפו אותו פיזית וגרמו לו לשברים בגולגולת ובכל הגוף. הוא עדיין מאושפז בתרדמת. אתמול, כ-150 פלסטינים, וכ-30 פעילי סולידריות ביניהם ישראלים רבים, הגיעו לאזור המטעים, כאשר הפלסטינים קיימו תפילה במקום. כוחות צבא ומשמר הגבול לא נתנו למסוק, וניסו לפזר את הפעילים תוך שימוש בגז מדמיע, רימוני הלם וירי חי לאוויר ממרחק קרוב.",
      "כמו כן, תושבי ההתנחלות סוסיא, שהוקמה על אדמות פלסטיניות בדרום חברון, כרתו אתמול 15 עצי זית עתיקים בשטחי הכפר סוסיא שבאזור יטא. הפעיל נגד ההתנחלויות, אוסאמה מחאמרה, מסר לוואפא כי המתנחלים תקפו חלקת אדמה בבעלות משפחת נוואג’עה ושברו עצים בני עשרות שנים, כחלק ממדיניות מתמשכת של פגיעה באדמות חקלאיות פלסטיניות באזור. במקביל, פשטו כוחות הכיבוש על הכפר, נכנסו למספר בתים, הפכו את תכולתם והחרימו הקלטות ממצלמות אבטחה.",
      "מתנחלים תקפו גם את ח’ירבת א־טוויל שבאדמות העיירה עקרבה, דרומית לשכם, והשחיתו מספוא המשמש להאכלת צאן. לפי מקורות מקומיים, קבוצה של מתנחלים פרצה לשטח והרסה מזון לבעלי חיים בבעלות התושב עווד נאצר. הכפר הממוקם ממזרח לעקרבה, נתון להתקפות מתנחלים חוזרות ונשנות, אף שהוא מאוכלס במספר משפחות פלסטיניות ובו בתים היסטוריים בני יותר ממאה שנה.",
      "מתנחלים בבקעת הירדן הרסו היום אתמול מבני מגורים ודירי צאן של תושבים בכפר חירבת חמסה, והחלו בעבודות הכשרה בקרקע חקלאית סמוכה במטרה להשתלט עליה. לדברי מועתז בשאראת, האחראי על תיק ההתנחלויות במחוז טובאס, המתנחלים הגיעו לשטח בליווי דחפורים והרסו אוהלי מגורים ודירי צאן של יאסר מחמוד אבו כבש ובנו סנד. בשאראת ציין כי מדובר בפעם הראשונה שמתנחלים עצמם משתמשים בכלים כבדים להריסת מבנים, פעולה שבדרך כלל מתבצעת בידי כוחות הכיבוש. הוא הוסיף כי לפני כשנתיים הזהירו רשויות הכיבוש את בעלי הקרקע מפני כוונה להרוס את המבנים, וכעת בוצעה ההריסה בפועל.",
      "במקביל, מסרו תושבים כי קבוצת מתנחלים החלה בעבודות הכשרה של קרקע סמוכה לעין א־סכות, בניסיון לקבוע עובדות בשטח. ראש מועצת מהדי דרע’מה, אמר כי “המתנחלים פועלים בצעדים מתואמים עם הצבא, כדי להרחיב את אחיזתם בבקעה ולדחוק את התושבים מאדמותיהם”.",
      "על פי נתונים שפורסמו אמש בניו יורק, מתנחלים תקפו פלסטינים באלימות בגדה המערבית לפחות 264 פעמים במהלך אוקטובר. כך על פי משרד האו”ם לתיאום עניינים הומניטריים של האו”ם. על פי הודעת המשרד, מדובר בשמונה תקיפות אלימות ביום בממוצע ובמספר שיא מאז החלה המדידה בשנת 2006. עוד נמסר כי כ-1,500 מתוך 9,600 התקיפות שתיעד התרחשו בשנה האחרונה."
    ]
  },
  {
    "name": "צבא הכיבוש הרג שני קטינים פלסטינים בגדה המערבית; ילד נפצע בתקיפה בעזה",
    "story_url": "http://hadash.org.il/%d7%a6%d7%91%d7%90-%d7%94%d7%9b%d7%99%d7%91%d7%95%d7%a9-%d7%94%d7%a8%d7%92-%d7%a9%d7%a0%d7%99-%d7%a7%d7%98%d7%99%d7%a0%d7%99%d7%9d-%d7%a4%d7%9c%d7%a1%d7%98%d7%99%d7%a0%d7%99%d7%9d-%d7%91%d7%92%d7%93/",
    "date": "2025-11-07",
    "image_url": "http://hadash.org.il/wp-content/uploads/masafer.jpeg",
    "paragraphs": [
      "שני צעירים פלסטינים נורו למוות הלילה (שישי) בידי חיילים ישראלים בעיירה אל-ג’דיירה שמצפון לירושלים, בגדה המערבית הכבושה. משרד הבריאות הפלסטיני מסר כי שני בני ה-16, מחמד עבדאללה תים ומחמד רשאד פאדל קאסם, נהרגו מאש חיילים סמוך לגדר ההפרדה בשטח העיירה, וכי הצבא לקח את גופותיהם.",
      "כמו כן, סוכנות הידיעות הפלסטינית “וואפא” דיווחה כי שני אזרחים פלסטינים נפצעו היום מירי כוחות הכיבוש הישראלים במחסום עטרות הצבאי שמצפון לרמאללה. לפי מקורות מקומיים, החיילים ירו אש חיה לעבר רכב פלסטיני שעבר באזור, ופצעו שני נוסעים – אחד בגבו ואחר בידו. השניים פונו לבית החולים לקבלת טיפול רפואי. עוד דווח כי אזרח פלסטיני נפצע ואחר נעצר הערב במהלך פשיטה שביצעו כוחות הכיבוש בעיירה סילואד שממזרח לרמאללה. לפי מקורות מקומיים, אחד התושבים הותקף באלימות קשה בידי החיילים ונפצע בחבלות ובחבלות שטחיות, ופונה לבית החולים לקבלת טיפול רפואי. המקורות הוסיפו כי הכוחות עצרו את לואי מנסור והחרימו את רכבו במהלך הפשיטה. חיילי הכיבוש עלו לגגות מספר מבנים והתרכזו בכמה אזורים שונים בעיירה במהלך הפעולה.",
      "במקביל, נמשכו היום תקיפות המתנחלים ברחבי הגדה המערבית. מתנחלים הציתו הערב שטחים נרחבים של אדמות חקלאיות בעיירה עראבה שבדרום ג׳נין. לפי התושבים, המתנחלים הדליקו אש בשטחי חקלאות ובמטעי זיתים הסמוכים להתנחלות דותן, שמדרום לעראבה. הלהבות התפשטו במהירות ופגעו בעשרות עצים, בעוד צוותי ההגנה האזרחית פועלים במקום לכיבוי השריפה. כמו כן, מתנחלים מההתנחלות סוסיא שברו היום 15 עצי זית עתיקים בשטחי הכפר סוסיא שבאזור יטא.",
      "ברצועת עזה, ילד נפצע היום כתוצאה מתקיפה שביצעו כוחות ישראל בשכונת שג’אעיה שבמזרח העיר עזה. לפי דיווח כתב וואפא, הילד פונה לבית החולים הבפטיסטי בעיר לאחר שנפגע מפצצה שהוטלה עליו על ידי כלי טיס בלתי מאויש ברחוב א־סכה שבשג’אעיה."
    ]
  },
  {
    "name": "שני צעירים נרצחו הבוקר בחברה הערבית; 222 נרצחים מאז תחילת השנה",
    "story_url": "http://hadash.org.il/%d7%a9%d7%a0%d7%99-%d7%a6%d7%a2%d7%99%d7%a8%d7%99%d7%9d-%d7%a0%d7%a8%d7%a6%d7%97%d7%95-%d7%94%d7%91%d7%95%d7%a7%d7%a8-%d7%91%d7%97%d7%91%d7%a8%d7%94-%d7%94%d7%a2%d7%a8%d7%91%d7%99%d7%aa-222-%d7%a0/",
    "date": "2025-11-07",
    "image_url": "http://hadash.org.il/wp-content/uploads/arraba-1.jpeg",
    "paragraphs": [
      "שני גברים צעירים מהחברה הערבית נרצחו הבוקר (שישי). בשעות הבוקר המוקדמות מת מפצעיו מוראד יוסף, בן 22 משכונת חליסה בחיפה, לאחר שנפצע מירי באזור יקנעם והועבר לבית החולים רמב”ם וניסיונות הצוותים הרפואיים להציל את חייו נכשלו. יוסף הוא הנרצח הערבי הרביעי מחיפה מאז תחילת השנה.",
      "זמן קצר לאחר מכן, בכפר סאלם שבמשולש הצפוני נרצח הבוקר עבד אלפתאח ג’מאל סביחאת, בן 32. סביחאת נורה למוות ביישוב והוא הנרצח השני מכפר קטן זה מאז תחילת השנה הנוכחית. עם הירצחם של שני הצעירים עלה מספר קורבנות הפשיעה והאלימות בחברה הערבית ל-222 מאז תחילת השנה הנוכחית – כולל 10 שנורו למוות בידי המשטרה ו-4 קורבנות מהשטחים הפלסטיניים הכבושים. 20 מהקורבנות הן נשים ו-9 נוספים קטינים מתחת לגיל 18.",
      "עקב גל הפשיעה והרצח הגואה בחברה הערבית, ביום ראשון הקרוב בשעה 10:30 יקיימו ועדת המעקב העליונה של הציבור הערבי וועד ראשי הרשויות הערביות הפגנה נגד הפשיעה והאלימות מול משרד ראש הממשלה בירושלים. חד”ש קראה לציבור הערבי והיהודי להצטרף להפגנה.",
      "יצוין עוד כי אלפים הפגינו בשבת (1.11) בעראבה ביוזמת ועדת המעקב העליונה של האזרחים הערבים ובשיתוף עם העירייה והוועד העממית המקומית. מוקדם יותר הוכרזה שביתה כללית שכללה את כל מוסדות החינוך ותלמידים רבים הגיעו למחאה שצעדה ברחובות העיר. ח”כ עאידה תומא-סלימן (חד”ש) שהשתתפה במחאה מסרה: “לעולם לא נתרגל להרג ולאלימות, ולעולם לא ננרמל את תוכניותיה של הממשלה הפושעת נגד הציבור הערבי. בהפגנה הארצית של ועדת המעקב העליונה בעיר עראבה המדממת, ערבים ויהודים, נשים וגברים, נערות ונערים, כולם זועקים בקול אחד: די להפקרות, די למדיניות ההרס של הממשלה והמשטרה”."
    ]
  },
  {
    "name": "שנה לבחירתו אכן מגיעה לטראמפ תודה: הנשיא חושף את מנגנוני הקפיטליזם האמריקאי",
    "story_url": "http://hadash.org.il/%d7%a9%d7%a0%d7%94-%d7%9c%d7%91%d7%97%d7%99%d7%a8%d7%aa%d7%95-%d7%90%d7%9b%d7%9f-%d7%9e%d7%92%d7%99%d7%a2%d7%94-%d7%9c%d7%98%d7%a8%d7%90%d7%9e%d7%a4-%d7%aa%d7%95%d7%93%d7%94-%d7%94%d7%a0%d7%a9%d7%99/",
    "date": "2025-11-07",
    "image_url": "http://hadash.org.il/wp-content/uploads/ASCASC-1.png",
    "paragraphs": [
      "חלפה עונת האמירות “זה רגע היסטורי” ו”בשורות טובות” (אבל אמירת “אמן” בינתיים נשארת איתנו). כעת מקובל לומר “תודה לנשיא ארה”ב דונלד טראמפ”. ואכן, זה רגע היסטורי: לראשונה מאז החל להופיע לפני 60 שנה, גם ב”זו הדרך” מתפרסמת כתבה המודה לנשיא ארצות-הברית.",
      "זו מתפרסמת אבל לאו דווקא בגלל “הבשורות הטובות” שבמעשיו ובדבריו של אותו נשיא, אלא בגלל שהקיסר טראמפ תורם תרומה כבירה להבנת מנגנוני הקפיטליזם האמריקאי והמעצמה האימפריאליסטית הגדולה בתבל: לטובת איזה מעמד היא פועל, מי מרוויח ומי מפסיד. ספוילר: המרוויחים הם לאו דווקא קוראי “זו הדרך”. להלן רשימה לא ממצה של אמירות וממשקיהם בביקורת הקפיטליזם האמריקאי.",
      "ישראל אינה מדינה וסאלית",
      "“ישראל היא לא מדינה וסאלית, מדינה שמקבלת תכתיבים”, אמר ראש הממשלה בנימין נתניהו לראשונה בנאום שנשא ביד ושם באפריל האחרון. בשבועות האחרונים ובעקבות תכתיבי טראמפ, שב נתניהו והציג טענה מופרכת זו.",
      "היתכן שנתניהו סובל מפיצול אישיות ולא השתתף באותו טקס מביש ומשפיל בבית הלבן בו דחף טראמפ לידו פתק ומכשיר טלפון כדי שיתנצל בפני השליט של אותה “מדינה מורכבת”? זה כמובן בקטנה. תכתיבים אמריקאיים היו מאז ומעולם – לרוב סמויים מהעין. אבל לא תמיד. דוד בן גוריון חלם על הקמת “ממלכת ישראל השלישית” בעקבות הקנוניה שרקח ב-1956 נגד מצרים עם שתי מעצמות קולוניאליסטיות בדעיכה, בריטניה וצרפת.  אך בגלל לחץ אמריקאי (וסובייטי) מכיבוש חצי האי סיני ורצועת עזה תוך פחות משמונה חודשים.",
      "רבים התקוממו באחרונה עם הקמת הבסיס הצבאי האמריקאי בקרית גת – בסיס מוקדש לפיקוח על פעולות הצבא הישראלי ברצועת עזה. הקמת הבסיס הצבאי הזר על אדמת ישראל נעשתה במסגרת התכתיב הטראמפי של “תוכנית 20 הנקודות”. בגיליון המיוחד לציון 50 שנה ל”זו הדרך” שפורסם לפני עשור, כבר נחשף שחיילי ארה”ב נמצאים בשישה בסיסי צה”ל לפחות ברחבי הארץ, וזאת לפי מסמכים רשמיים אמריקאיים.",
      "לטראמפ מגיע פרס נובל לשלום",
      "טראמפ משתוקק לקבל פרס נובל לשלום. הוא סבור שהוא ראוי לכך על סמך תוכנית 20 הנקודות במסגרתה ישראל מוסיפה לכבוש יותר ממחצית משטחי הרצועה. במהלך הפסקת האש שכפה נהרגו לפחות 230 מתושבי הרצועה ושלושה חיילים והוחזרו החטופים החיים ורוב החללים. אבל מהותה של התוכנית היא להפוך את הרצועה לשטח בחסות ארה”ב ולשקם את ההגמוניה האמריקאית במזרח התיכון.",
      "ברחבי העולם טראמפ מחרחר מלחמה: נגד סין באסיה, נגד רוסיה באירופה ונגד ונצואלה וקולומביה באמריקה הלטינית. הנשיא שיגר לקריביים ספינות מלחמה בהן נושאת המטוסים הגדולה בעולם. מספינות אלה נורים לעבר ספינות של מדינות אחרות טילים שהורגים אזרחים רבים בשם “המאבק בסחר בסמים”. עד",
      "תחילת השבוע הוטבעו יותר מ-16 ספינות ונרשמו כ-80 הרוגים, וזאת מבלי שהוצג בדל של הוכחה בדבר מעורבותם בסחר בסמים. כמו במערבון בשנות החמישים, הממשל אף מציע פרס של 50 מיליון דולר עבור מידע שיאפשר את מעצרו של נשיא ונצואלה ניקולס מדורו. רבים באמריקה הלטינית מתנגדים להתערבות צבאית אמריקאית, בדומה למה שביצעה המעצמה החזקה בעולם עשרות פעמים במאות ה-19 וה-20. ההתערבות מעוררת רגשות אנטי-אימפריאליסטיים ממקסיקו  ועד לארגנטינה ולצ’ילה.",
      "ארה”ב היא הדמוקרטיה הגדולה בעולם",
      "האם ארה”ב היא הדמוקרטיה הגדולה בעולם? לפחות כך סבורים רוב הישראלים. תחת טראמפ מאבדת אמירה זו כל תוקף וספק אם הייתה נכונה גם בעבר. אמנם הנשיא מצטייר כמי שנלחם ב”דיפ סטייט” (“מדינת צללים” שכביכול מנהלת את העניינים מאחורי הקלעים) אבל הוא עושה שימוש תדיר בכל מנגנוני המדינה הקפיטליסטית כדי להחליש כל מרחב דמוקרטי: משגר חיילים לערי ארה”ב שבהן “כיסי התנגדות” לשלטונות הרודני; מבטל פסקי דין נגד מושחתים ואנשי שלומו; מגרש מאות אלפי מהגרי עבודה. בארה”ב חוששים  שטראמפ עלול להכריז על מצב חירום כלל-ארצי כדי לעקוף חוקים או לזייף תוצאות בחירות.",
      "בקיצור נמרץ, טראמפ מתגמל בגלוי את כל מי שתומך בו, כולל בעלי השקפות ניאו-נאציות, ורודף גורמים שמתנגדים לו בפועל או בפוטנציה: תושבים בערים הגדולות, מערכת ההשכלה הגבוהה, התקשורת, האיגודים המקצועיים, עורכי דין מתקדמים, מערכות הרווחה והסיוע לאזרחים ועוד.",
      "שלטון העם למען העם",
      "הנשיא אברהם לינקולן תיאר בנאום גטיסברג (נובמבר 1863) את האידיאל של הדמוקרטיה האמריקאית: “שלטון של העם, בידי העם, למען העם”. אך לאורך כל תולדות ארה”ב, שירתו הממשלים השונים תמיד את ההון.",
      "כל הממשלים, הרפובליקאיים והדמוקרטיים, שירתו את ההון. זה כולל גם מדיניות רפורמיסטית כמו תוכנית “הניו דיל”, מדיניות שדגלה התערבות ממשלתית נרחבת בכלכלה ובחברה שהוביל הנשיא מהמפלגה הדמוקרטית פרנקלין דלאנו רוזוולט בעקבות המשבר הקפיטליסטי הגדול בשנות ה-30. תוכנית זו הובילה להקמת מנגנוני רווחה נרחבים.",
      "אך ממשל טראמפ קבע בגלוי כלל חדש: “שלטון בעלי ההון, בידי בעלי ההון, למען בעלי ההון”. אצל טראמפ השלטון לא רק משרת ההון – השלטון משרת בראש ובראשונה את הנשיא ומשפחתו.",
      "“נשיא ארה”ב דונלד טראמפ מאוד אוהב כסף. מאז חזר לבית הלבן, עסוקים הוא ובני משפחתו בניצול מעמד הנשיאות ובמונטיזיציה של המותג ‘טראמפ’. הם עושים הכל: מכירה של מוצרים ממותגים; מכירה של החלטות התובע במשרד המשפטים; גיוסי כספים מנסיכי המפרץ הפרסי; קידום פרויקטים נדל”ניים ברחבי העולם; ובעיקר מיזמי קריפטו, שיצרו עבורם – לאחר שישה חודשים בלבד בבית הלבן – את עיקר הרווחים. כמה כסף עשה טראמפ מאז החל לכהן כנשיא? לפי מחקר של דייוויד קירקפטריק שפורסם במגזין ‘ניו יורקר’, הרווחים הפרטיים של משפחת טראמפ מאז תחילת כהונתו הגיעו לסכום חסר-תקדים בהיסטוריה המודרנית של פוליטיקאים – 3.4 מיליארד דולר, בהערכה שמרנית”, כתב איתן אבריאל ב”דה מרקר” (31.8).",
      "ב”ניו יורק טיימס” (27.9) הוסיפו שאלכס ויטקוף, בנו של שליח טראמפ למזרח התיכון סטיב ויטקוף, “פעל באחרונה לגייס מיליארדי דולרים מקרנות ממשלתיות בקטאר, באיחוד האמירויות ובכווית עבור קרן השקעות נדל”ן בארה”ב השייכת למשפחתו”. את הקרן הקים ויטקוף האב בסוף שנות ה־90, ועל אף שמכר חלק מאחזקתו בקרן, הוא עדיין בעל מניות בחברה. ולא רק המשפחה ומקורבים – מאז שנבחר טראמפ עושרם של 10 המיליארדרים העשירים ביותר בארה”ב גדל בכ-700 מיליארד דולר.",
      "הלהיטות של טראמפ “להשכין שלום במזרח התיכון” ולהרחיב את הסכמי אברהם כדי להבטיח את ההגמוניה האמריקאית באזור מעלה את השאלה: איזה קופון יגזרו הנשיא, בני משפחתו, מקורביו והתאגידים הגדולים – בייחוד יצרניות הנשק הגדולות?",
      "ולמי תודה? לטראמפ, כמובן."
    ]
  },
  {
    "name": "הבינה המלאכותית בשירות הכיבוש: כך ענקיות הטכנולוגיה הפכו שותפות להשמדה של עזה",
    "story_url": "http://hadash.org.il/%d7%94%d7%91%d7%99%d7%a0%d7%94-%d7%94%d7%9e%d7%9c%d7%90%d7%9b%d7%95%d7%aa%d7%99%d7%aa-%d7%91%d7%a9%d7%99%d7%a8%d7%95%d7%aa-%d7%94%d7%9b%d7%99%d7%91%d7%95%d7%a9-%d7%9b%d7%9a-%d7%a2%d7%a0%d7%a7%d7%99/",
    "date": "2025-11-07",
    "image_url": "http://hadash.org.il/wp-content/uploads/SLKAS-1.png",
    "paragraphs": [
      "ענקיות הטכנולוגיה האמריקאיות מציגות את עצמן ככוח חדשני המעצב עולם טוב יותר באמצעות בינה מלאכותית ומחשוב ענן. אך בעזה הנרטיבים הללו קרסו, ממש כפי שקרסו המשפט הבינלאומי והסדר העולמי. מערכות בינה מלאכותית, תשתיות ענן וכלי מעקב שסיפקו חברות כמו גוגל, אמזון ומיקרוסופט הפכו חלק בלתי נפרד מהמערכה הצבאית הישראלית נגד הפלסטינים.",
      "חברות אלה סיפקו לצבא הישראלי יכולות מחשוב ולמידת מכונה מתקדמות, המאפשרות מעקב המוני וייצור מטרות אוטומטי. ישראל פרסה לראשונה מערכות בינה מלאכותית לזיהוי ולתיעדוף מטרות במהלך המתקפה על עזה במאי 2021, שתוארה מאוחר יותר כ”מלחמת הבינה המלאכותית הראשונה” של ישראל. מאז, הרחיבו כוחות הכיבוש מאוד את הסתמכותם על כלי בינה מלאכותית, תוך שימוש במחשוב ענן ולמידת מכונה לאחסון ועיבוד נפחים עצומים של נתוני מעקב.",
      "עליית מדרגה זו באה לידי ביטוי ב”פרויקט נימבוס” – חוזה בשווי 1.2 מיליארד דולר שבמסגרתו סיפקו גוגל ואמזון לישראל תשתית ענן מתקדמת ויכולות למידת מכונה. בימים הראשונים של המלחמה, הסתמך הצבא הישראלי כמעט לחלוטין על מערכות זיהוי מטרות מבוססות בינה מלאכותית – כגון לוונדר, הבשורה ו”איפה אבא” – כדי להאיץ את ההרג וההרס ההמוני ברצועת עזה. פלטפורמות אלו קולטות נתוני מעקב המוני של כל האוכלוסייה בעזה כדי לקבוע בקנה מידה רחב מי ייהרג, אילו בניינים יופצצו וכמה “נזק אגבי” ייגרם.",
      "באופן מדאיג, מערכות מונעות בינה מלאכותית מפנימות את ההיגיון של מפעיליהן. בהתבסס על הטענה כי “אין בעזה חפים מפשע”, נקבע רף נמוך לזיהוי אזרחים פלסטינים כפעילי חמאס, מה שהוביל לשיעור טעויות גבוה ולפגיעה רחבת-היקף באזרחים. כך, טכנולוגיית בינה מלאכותית אפשרה להיגיון הצבאי הישראלי לצאת אל הפועל ביעילות חסרת רחמים, תוך הפיכת פלסטינים, משפחותיהם ובתיהם למה שמכונה בצבא בשם המצמרר “מטרות זבל”.",
      "מיקרוסופט, גוגל ואמזון: שותפות למעקב המוני",
      "ככל שישראל החריפה את המתקפה על עזה, גדל הביקוש שלה לטכנולוגיות בינה מלאכותית. במרס 2024 חתמה גוגל על חוזה עם משרד הביטחון לבניית “אזור נחיתה” בתשתית הענן שלה, אשר מאפשר ליחידות צבאיות גישה לטכנולוגיות האוטומציה שלה. אמזון מצדה סיפקה לאגף המודיעין חוות שרתים ייעודית המאפשרת לאחסן כמות כמעט אינסופית של נתוני מעקב, אשר נאספו על כל נפש חיה בעזה.",
      "דיווחים נוספים תיעדו את ההתרחבות המהירה של היכולות הצבאיות הישראליות המונעות בידי בינה מלאכותית. לפי מסמכים שדלפו, מיקרוסופט אפסנה בשרתי הענן שלה חלקים מתוכנית המעקב ההמוני של ישראל. כוחות הכיבוש השתמשו בקבצים אלה לזיהוי מטרות הפצצה, לסחיטה של אזרחים, לביצוע מעצרים ולהצדקת מעשי הרג בדיעבד.",
      "ההסתמכות של הצבא הישראלי על שירות “אזור” של מיקרוסופט עלתה בהתאם: בששת החודשים הראשונים של המלחמה, עלה השימוש החודשי הממוצע ב-60%. עד מרס 2024, השימוש בכלים הטכנולוגיים של מיקרוסופט ו-OpenAI בידי כוחות ישראליים היה כמעט פי 200 מאשר בשבוע שלפני 7 באוקטובר 2023.",
      "בספטמבר 2025, הודתה מיקרוסופט כי יחידה של משרד הביטחון הישראלי אכן השתמשה בכמה מהשירותים שלה למטרות מעקב אסורות. עם זאת, השעיית השירותים של מיקרוסופט לצבא הישראלי הייתה מינימלית: חוזים ופונקציות רבות עם הצבא הישראלי וגופים ממשלתיים אחרים, האחראים להפרות זכויות אדם חמורות ולפשעי מלחמה, נותרו בעינם.",
      "מעורבות חברות הטכנולוגיה במלחמה התרחבה מעבר לאספקת שירות סטנדרטית. מהנדסי מיקרוסופט סיפקו סיוע טכני לכוחות ישראליים בעיקר באגף המודיעין. משרד הביטחון הישראלי רכש כ-19,000 שעות של שירותי הנדסה וייעוץ של מיקרוסופט בשווי של כ-10 מיליון דולר. אמזון סיפקה אף היא סיוע ישיר באימות מטרות לתקיפות אוויריות.",
      "התפקיד של גוגל מעלה חששות נוספים: לפי מסמכים פנימיים, החברה יצרה צוות מסווג המורכב מאזרחים ישראלים בעלי סיווג ביטחוני גבוה, אשר קיבל מהממשלה הישראלית מידע רגיש שלא נחשף לעיני שאר עובדי גוגל. צוות זה נועד לספק “הכשרה מיוחדת לגופי ביטחון ממשלתיים” ולהשתתף ב”תרגילים ובתרחישים משותפים המותאמים לאיומים ספציפיים”. לא ידוע על הסדר דומה בין גוגל לשום מדינה אחרת.",
      "על ידי מתן תמיכה ישירה למבצעים צבאיים, חברות טכנולוגיה אינן רק מספקות תשתית; הן מסייעות באופן פעיל לביצוע פעולות המפרות את המשפט הבינלאומי. מערכות שתוכננו לייעול לוגיסטיקה ולקבלת החלטות מייצרות כעת רשימות הרג, מוחקות משפחות ומשטחות ערים שלמות.",
      "עתיד הלוחמה",
      "במלחמה בעזה התקדמה ישראל צעד נוסף לעבר לוחמה אוטומטית באמצעות הקמת יחידה ייעודית לחקר בינה מלאכותית  במשרד הביטחון. תפקידה – לקדם יכולות צבאיות לעתיד בו “שדות הקרב יראו צוותים משולבים של חיילים ומערכות אוטונומיות שיפעלו יחד”. יוזמה זו מעידה על שינוי משמעותי לעבר לחימה מונעת בינה מלאכותית, אשר שותפות לה מדינות נוספות כולל צרפת, גרמניה וארה”ב.",
      "במקביל, נוטשות חברות טכנולוגיה גדולות את הגבולות האתיים שהציבו לעצמן במרדף אחר חוזים צבאיים. מוקדם יותר השנה, גם גוגל וגם OpenAI נטשו בשקט את התחייבויותיהן לא לפתח בינה מלאכותית לשימוש צבאי. שבועות ספורים בלבד לאחר תיקון עקרונות הבינה המלאכותית שלה, חתמה גוגל על שותפות רשמית עם לוקהיד מרטין – יצרנית הנשק הגדולה בעולם וספקית עיקרית של נשק לצבא הישראלי.",
      "בהיעדר מסגרות רגולטוריות יעילות, מיושמת המיליטריזציה של הבינה המלאכותית במהירות. בזמן שהדיונים באו”ם בנושא נשק אוטונומי נמשכים, אין אמנה בינלאומית מחייבת השולטת בפרטי פיתוחו או בפריסתו. טכנולוגיות המוטמעות כעת במבצעים צבאיים, כמו מודלי שפה גדולים ותשתית ענן, אינן מוסדרות כלל בהקשרים אלה.",
      "עם זאת, ההתנגדות בתוך תעשיית הטכנולוגיה מתעוררת. עובדים במיקרוסופט פוטרו לאחר שמחו על תפקיד החברה ברצח העם בעזה. גם בגוגל הוטלו סנקציות על עובדים שהתנגדו לשיתוף פעולה עם גורמים אלה. פעילים אלה מילאו תפקיד מרכזי  בחשיפת המעורבות העמוקה של התעשייה באלימות מדינתית."
    ]
  },
  {
    "name": "נער בן 15 נהרג מירי חיילים בעיירה אל־יאמון; מתנחלים ממשיכים לתקוף חקלאים ברחבי הגדה",
    "story_url": "http://hadash.org.il/%d7%a0%d7%a2%d7%a8-%d7%91%d7%9f-15-%d7%a0%d7%94%d7%a8%d7%92-%d7%9e%d7%99%d7%a8%d7%99-%d7%97%d7%99%d7%99%d7%9c%d7%99%d7%9d-%d7%91%d7%a2%d7%99%d7%99%d7%a8%d7%94-%d7%90%d7%9c%d6%be%d7%99%d7%90%d7%9e/",
    "date": "2025-11-06",
    "image_url": "http://hadash.org.il/wp-content/uploads/FGHGF.jpg",
    "paragraphs": [
      "נער בן 15 נהרג מאש כוחות הכיבוש בשעות הבוקר המוקדמות (חמישי) בעיירה אל־יאמון, מערבית לג’נין – כך הודיע משרד הבריאות בגדה המערבית. לפי המשרד, גופתו של הנער, מוראד אבו סייפין, מוחזקת בידי ישראל. מצה”ל נמסר כי “במהלך פעילות התקפית של סיירת צנחנים, מחבל השליך מטען לעבר הכוח. הכוח הגיב בירי וחיסל את המחבל”.",
      "על פי סוכנות הידיעות וואפא, הכוח פשט על העיירה, וירה אש חיה לעבר אבו סייפין באחד מרחובות העיירה. הוא נפגע מארבעה קליעים, והחיילים מנעו מצוותי ההצלה לגשת אליו והותירו אותו מדמם עד שמת. עם מותו של אבו סיפין, מספר ההרוגים במחוז ג’נין מאז תחילת התקיפות על העיר והמחנה של ג’נין ב-21 בינואר עלה ל-56 בני אדם וליותר מ-200 פצועים. מאז, כוחות הכיבוש גם הרסו לחלוטין יותר מ-600 בתים, המהווים 33% מהמחנה, בעוד ש-22 אלף תושבי המחנה נעקרו לעיירות ולכפרים בג’נין ולכמה שכונות בעיר.",
      "אתמול, חיילים השמידו 7,000 תרנגולות מטילות והרסו לול בכפר אום א־ריחאן שבמערב ג’נין בסמוך לעיירה יעבד. ג’מאל כמאל זיד, בעל הלול והעופות, מסר לסוכנות וואפא כי החיילים השמידו 7,000 תרנגולות מטילות ולאחר מכן הרס דחפור צבאי את הלול ששטחו כאלף מטרים רבועים. לדבריו, הנזק שנגרם לו עולה על חצי מיליון שקל.",
      "עוד פשטו אתמול כוחות הכיבוש ועשרות מתנחלים לעיירה נחלין שממערב לבית לחם. על פי סוכנות וואפא, הכוחות והמתנחלים נכנסו לשטחי אזור עין פארס שממערב לעיירה. כמו כן, מתנחלים כרתו אתמול עשרות עצי זית בכפר קריוט שמדרום לשכם. הפעיל נגד ההתנחלויות בשאר אל-קריוטי מסר כי תושבי הכפר, עם הגעתם לאדמותיהם לאחר שקיבלו היתר לקטוף את יבול הזיתים, גילו כי המתנחלים כרתו עשרות עצים.  עוד הציתו מתנחלים אתמול בבוקר קרוואן ומבנה לגידול כבשים בכפר מג’דל בני פאדל שמדרום לשכם. ראש המועצה המקומית, רמי נאסר, מסר לסוכנות וואפא כי קבוצת מתנחלים פרצה לאזור הדרומי של הכפר והציתה קרוואן ולול כבשים השייכים לתושב עז מוחמד עבד א-רחמן. האש כילתה את המבנים לחלוטין וגרמה לנזק נרחב."
    ]
  },
  {
    "name": "ח&#8221;כ מסיעת חד&#8221;ש-תע&#8221;ל הורד מדוכן הכנסת בגלל שבירך את ראש העיר ניו יורק הנבחר",
    "story_url": "http://hadash.org.il/%d7%97%d7%9b-%d7%9e%d7%a1%d7%99%d7%a2%d7%aa-%d7%97%d7%93%d7%a9-%d7%aa%d7%a2%d7%9c-%d7%94%d7%95%d7%a8%d7%93-%d7%9e%d7%93%d7%95%d7%9b%d7%9f-%d7%94%d7%9b%d7%a0%d7%a1%d7%aa-%d7%91%d7%92%d7%9c%d7%9c/",
    "date": "2025-11-06",
    "image_url": "http://hadash.org.il/wp-content/uploads/AT.jpg",
    "paragraphs": [
      "ח”כ מסיעת חד”ש-תע”ל הורד אמש (רביעי) מדוכן הכנסת בגלל שבירך את ראש העיר ניו יורק הנבחר זוהראן ממדאני. סגן יו”ר הכנסת, ח”כ יעקב מרגי (ש”ס), הוריד מדוכן הנואמים את חבר הכנסת סמיר בן סעיד אחר שבירך את ראש העיר החדש ממדאני: “תרד מהדוכן, חצוף! עומד חבר כנסת כאן בכנסת ישראל ומברך אדם אנטישמי”. ח”כ בן סעיר הספיק לומר בטרם הורד: “הוא ראש העיר הצעיר ביותר בתולדות העיר וראש העיר המוסלמי הראשון בתולדותיה של ניו יורק ובמקביל לכך אנחנו פה כאוכלוסייה נאבקים ברוח של הסתה וגזענות”. ברוח הגזענית המאפיינת את ממשלת הימין, ח”כ מרגי זעם ואמר לו: “אתה לא תנצל את הזמן… נא להוריד אותו מהדוכן” קרא לאנשי משמר הכנסת להוריד אותו בכוח מהדוכן.",
      "מוקדם יותר חד”ש ומק”י בירכו את הזכייה של זוהרן ממדאני בבחירות לראשות עיריית ניו יורק. “הזכייה שלו מראה שציבורים הולכים וגדלים העולם בעולם אומרים ‘לא’ לפוליטיקה של השנאה, השחיתות והייאוש של הימין. העולם מתעורר ודורש ערכים של שוויון, דמוקרטיה וצדק חברתי. היום ניו יורק, נאבק שכך יהיה אצלנו”, נמסר.",
      "בדומה לסגן יו”ר הכנסת מש”ס, פוליטיקאים בימין תקפו את ראש העיר ניו יורק הסוציאליסטי הראשון. שר התפוצות עמיחי שיקלי (הליכוד) פרסם הודעה לפיה “העיר שבעבר שימשה סמל לחירות העולמית, מסרה את מפתחותיה לידיו של תומך חמאס – של מי שעמדותיו אינן רחוקות מאלו של הג’יהאדיסטים שרצחו לפני שני עשורים ומחצה שלושת אלפים מתושביה. זהו רגע מפנה קריטי עבור ניו יורק – הבית לקהילה היהודית הגדולה ביותר בעולם מחוץ לישראל”.",
      "שר המורשת עמיחי אליהו (עוצמה יהודית) הוסיף: “התמיכה של יהודים בניו יורק בראש העיר הנבחר, זוהרן ממדאני – לא מפתיעה. ‏האיש הזה, שלא מסתיר את שנאתו למדינת ישראל ולחיילי צה”ל, ‏מצא לצידו דווקא כמה יהודים – שהרימו את ידיהם לצד האנטישמיות בלב ארצות הברית. ‘יהודים ששונאים יהודים’ מסתובבים בינינו מאז ראשית ההיסטוריה שלנו. ‏הם תמיד היו שם – לפעמים בשולי החברה, ולפעמים בעמדות מפתח. ‏זו מציאות כואבת, אבל אמיתית. ‏אנחנו רואים אותם גם בישראל ‏באלה שעמדו לצד אויבנו, ‏שחתמו על עצומות נגד מדינת ישראל, שפעלו לחרם על חיילי צה”ל, או דרשו אמברגו נשק על מדינת ישראל”.",
      "יצוין על פי הערכות של עיתוני ניו יורק, כשליש מיהודי העיר נתנו את קולם לממדאני. כמו כן, אלפי יהודים התנדבו למטה של ראש העיר במהלך מערכת הבחירות. לפיכך, ארגונים יהודים מתקדמים ואף חרדים ברכו אתמול את ממדאני, ביניהם “יהודים למען צדק כלכלי וגזעי”, “קול יהודי לשלום” ו”איחוד הקהילות היהודיות” בוויליאמסבורג וצפון ברוקלין."
    ]
  },
  {
    "name": "נפטרו שני לוחמים ותיקים לצדק ולשוויון: המשורר מפלח טבעוני ונורי אל-עוקבי",
    "story_url": "http://hadash.org.il/%d7%a0%d7%a4%d7%98%d7%a8%d7%95-%d7%a9%d7%a0%d7%99-%d7%9c%d7%95%d7%97%d7%9e%d7%99%d7%9d-%d7%95%d7%aa%d7%99%d7%a7%d7%99%d7%9d-%d7%9c%d7%a6%d7%93%d7%a7-%d7%95%d7%9c%d7%a9%d7%95%d7%95%d7%99%d7%95%d7%9f/",
    "date": "2025-11-06",
    "image_url": "http://hadash.org.il/wp-content/uploads/HGF.jpg",
    "paragraphs": [
      "המפלגה הקומוניסטית הישראלית (מק”י), החזית הדמוקרטית לשלום ולשוויון (חד”ש) וחזית נצרת הדמוקרטית הודיעו אמש (רביעי) על  הפעיל הוותיק והמשורר מפלח טבעוני (אבו מוסא), שנפטר אתמול בגיל 76, “לאחר חיים של מאבק למען עמו, הצדק החברתי והאנושי”. “טבעוני הצטרף מגיל צעיר למאבק נגד דיכוי, רדיפה וכיבוש, ונרדף פוליטית, נעצר, והוטלו עליו מגבלות קשות, בהן איסור כניסה לשטחים הכבושים לאחר מלחמת 1967 עד שנת 1972. בתוך המאבק הזה מצא את דרכו לשורות המפלגה הקומוניסטית, שאליה נשאר נאמן עד יומו האחרון”, הוסיפו.",
      "טבעוני נולד בנצרת ב-1949, והתתגורר כעל חייו בעיר הולדתו. למד הנדסת אדריכלות בטכניון ובמכללת ויצ”ו בחיפה ועבד כשלושים שנה בתחום. מאז התיכון היה פעיל פוליטי למען צדק וזכויות של המיעוט הלאומי הפלסטיני ובמאבק בכיבוש, ובנוסף עסק בעשייה תרבותית, חינוכית ויצירתית ונהפך לדמות בולטת בשדה הספרות הפלסטינית בישראל.",
      "את שירתו וכתביו פרסם לאורך כחמישה עשורים בעיתונות המקומית והערבית, בין היתר בעיתונים “אל־איתחאד”, “מג’לת אל־ג’דיד” ו”אל־ע’ד”, ושימש גם כעורך ראשי במגזין “אל־ג’דיד” והיה סגן-עורך ראשי ב”שדא אל-כרמל”. יצירתו מאופיינת בשפה פשוטה אך עשירה, ברגישות אנושית עמוקה, בזרימה פיוטית ובמחויבות רעיונית לחיים ולמאבקם של המוחלשים והמדוכאים, קו עקבי ביצירתו. טבעוני היה גם בין מקימי איחוד הסופרים הערבים בישראל. מבין ספריו הבולטים, “שירים מיושנים” (1999), “מתנות החיבוק” (2011), “דימום הצללים” (2014), “דאג’ון פלסטין וטקסטים רעננים” (2015) ו”שובה של ג’פרא” (2022).",
      "ביום שלישי הודיע פורום דו-קיום בנגב על פטירתו של נורי אל-עקבי, “לוחם צדק, ואדם שתרם רבות לקידום זכויות הקהילה הבדואית בנגב. הוא היה סמל לעמידה איתנה, לדבקות בצדק, ולמחויבות עמוקה לשוויון ולכבוד האדם”. יהי זכרו של נורי אלעקבי ברוך, ומורשתו תמשיך להאיר את הדרך”, הוסיפו.",
      "אל-עוקבי, לוחם ותיק נגד נישול הערבים-בדואים ולמען זכויותיהם היה בן 9 ב-1951, בשעה שהצבא גירש אותו, את משפחתו ואת כל אנשי אל-עוקבי מאל-עראקיב שבצפון הנגב מזרחה. הוא בילה חלק גדול מחייו במאבק נגד הגירוש וייסד את האגודה למען זכויות הבדואים – גרעין של התארגנות אזרחית קולקטיבית, לא משפחתית, למאבק על זכויות ערביי הנגב. ברשומה שפרסם בפייסבוק, כתב פרופ’ גדי אלגזי: “במשך שנים הוא נאבק נגד הסיירת הירוקה שהטילה טרור ברחבי הנגב; הוא ניסה למנוע בגופו עקירת עצי זית בכפר מידיה, בגדה המערבית, בימים שעקירת עצי זית בכפר פלסטיני היתה מעשה שיכול לזעזע אנשים. ומשך שנים ניסה להעלות לפני השטח את פרשת הגירוש המוכחש שהתבצע בשנת 1951, זה שבמהלכו הועברו אלפי בדואים – אזרחי המדינה – מיישוביהם כדי להשתלט על אדמותיהם. ביניהם היו גם אנשי אל-עוקבי, בהנהגת אביו של נורי. נורי ניסה פעם אחר פעם לשוב לאדמות. ערביי הנגב חייבים לנורי רבות, ולכולנו יש חוב גדול לנורי”.",
      "לאחר שנת 2000 קיווה אל-עוקבי שההבטחה שכפר בדואי יקום מחדש באדמות אל-עראקיב תקוים. במקום זאת הוקמה קהילה מגודרת, ליהודים בלבד, גבעות בר. כעבור שש שנים ניסה אל-עוקבי פעם נוספת לשוב לאדמתו. “הוא לקח כמה חפצים מביתו בלוד והקים אוהל על אדמתו, ישן בשק שינה והתרחץ במים מג’ריקן. הוא סולק וחזר, נעצר וחזר. אבל בסופו של דבר העמידו אותו לדין על עבירה מינהלית – על כך שהמוסך שממנו התפרנס בלוד פעל ללא רישיון. על העבירה הזו הוא נדון לשבעה חודשי מאסר והוא כבר היה אז חולה לב. השופט החליט להחמיר באופן יוצא מן הכלל בעונשו של נורי בגלל פעילותו הציבורית, כ’מסר לפזורה הבדואית’. נורי ערער ושוחרר חודש לאחר מכן”, הוסיף אלגזי."
    ]
  },
  {
    "name": "אירועי השקה לספרו של ישי מנוחין &#8216;אי-ציות אזרחי כחובה דמוקרטית&#8217;",
    "story_url": "http://hadash.org.il/%d7%90%d7%99%d7%a8%d7%95%d7%a2%d7%99-%d7%94%d7%a9%d7%a7%d7%94-%d7%9c%d7%a1%d7%a4%d7%a8%d7%95-%d7%a9%d7%9c-%d7%99%d7%a9%d7%99-%d7%9e%d7%a0%d7%95%d7%97%d7%99%d7%9f-%d7%90%d7%99-%d7%a6%d7%99%d7%95/",
    "date": "2025-11-06",
    "image_url": "http://hadash.org.il/wp-content/uploads/KJ.jpg",
    "paragraphs": [
      "אירועי השקה לספרו החדש של ד”ר ישי מנוחין, “אי-ציות אזרחי כחובה דמוקרטית” שפורספ בהוצאת ספרי נובמבר יתקיימו בשבועות הקרובים בתל-אביב, בירושלים ובחיפה. בבסיס הספר עומדת התפיסה כי חברות בחברה דמוקרטית פירושה מחויבות ואחריות אישית לתקינות הדמוקרטית של פעולותיו של הפרט ושל פעולות החברה שאליה הוא משתייך. כשהחברה הישראלית פועלת באופן אנטי-דמוקרטי, חובה על הפרט להתנגד לכך ולקדם שינוי חברתי לכיוונים ראויים יותר. בספר זה מנוחין מציג תאוריה על חובתו של הפרט לנקוט עמדה ולהשתתף באופן פעיל בחיים בחברה דמוקרטית, מתוך מחויבות לביקורת תמידית.",
      "אירוע השקה הראשון יתקיים ביום רביעי הקרוב, 12 בנובמבר, במרכז מוסאוא בחיפה, רחוב סנט לוקס 5, בהשתתפות עורכי הדין אמל עוראבי ונועה לוי, נטע כספין (פעילה בחיילים למען החטופים) והמחבר מנוחין, הנמנה עם מייסדי יש גבול. כעבור שבועיים, ביום חמישי 27 בנובמבר, ייערך השקה נוספת ב”גדה השמאלית” בתל-אביב, אחד העם 70, בהשתתפות הבמאי אורי ברבש, מנוחין ועורכי הדין עוראבי ולוי. ביום שני 1 בדצמבר ההשקה תיערך במזקקה בירושלים, רחוב שושן 3, בהשתתפות החוקרת טלי זילברשטיין, הסופרת תמר ורטה זהבי, הסרבן יובל גרין והמחבר. כל האירועים יתקיימו בשעה 19:00 ובמסגרתם יוקרן סרטו של אורי ברבש “במצפון נקי – אלפא כפול”."
    ]
  },
  {
    "name": "חיילים והמתנחלים ביצעו באוקטובר 2,350 תקיפות נגד תושבים פלסטינים ברחבי הגדה",
    "story_url": "http://hadash.org.il/%d7%97%d7%99%d7%99%d7%9c%d7%99%d7%9d-%d7%95%d7%94%d7%9e%d7%aa%d7%a0%d7%97%d7%9c%d7%99%d7%9d-%d7%91%d7%99%d7%a6%d7%a2%d7%95-%d7%91%d7%90%d7%95%d7%a7%d7%98%d7%95%d7%91%d7%a8-2350-%d7%aa%d7%a7%d7%99/",
    "date": "2025-11-05",
    "image_url": "http://hadash.org.il/wp-content/uploads/DFG.jpg",
    "paragraphs": [
      "כוחות הכיבוש והמתנחלים ביצעו באוקטובר האחרון 2,350 תקיפות נגד פלסטינים ברחבי הגדה המערבית, כך מסר אתמול (שלישי) ראש רשות המאבק בגדר ובהתנחלויות, מואייד שעבאן. לדבריו “זהו המשך לטרור המאורגן של מדינת הכיבוש נגד העם הפלסטיני, אדמותיו ורכושו”. בדו”ח החודשי של הרשות, שכותרתו “הפרות הכיבוש ומדיניות ההתרחבות ההתנחלויות”, ציין שעבאן כי כוחות הצבא אחראים ל־1,584 מהתקיפות, בעוד המתנחלים ביצעו 766. רוב האירועים נרשמו בנפות רמאללה ואל־בירה (542 תקיפות), שכם (412) וחברון  .(401)",
      "יצוין שגם אתמול נרשם מקרה חמור של תקיפה נגד חקלאים פלסטינים ומתנדבים מישראל וארה”ב שהשתתפו במסיק הזיתים. הם הותקפו על ידי רחפן של מתנחלים, ונורתה ירייה לכיוונם, בכפר קראוות בני חסן, השוכן ליד דיר איסתיה וההתנחלויות יקיר ורבבה, וכן המאחז הבלתי חוקי חוות יאיר. למקום הגיעו כ-30 מתנדבים מארגוני “קול רבני לזכויות יחד עם תשעה רבנים מארגון “תרועה” האמריקאי.",
      "מנכ”ל “קול רבני לזכויות אדם”, אבי דבוש  מסר כי בתחילת המסיק ריחף רחפן צבאי מעל ראשיהם והמשיך בדרכו. לאחר מכן הגיע “רחפן אחר שכל הזמן ירד ממש על ראשי האנשים והציק”. לדבריו, הרחפן נסוג לעבר קרוואנים שנמצאים על גבעה סמוכה – “אולי הרחבה של רבבה”. אחרי כמה דקות הרחפן חזר. “אנחנו התאספנו כדי לדבר”, הוסיף דבוש, “ואז הרחפן ירד ופגע ברבה מהארגון שלנו” וגרם לה לחבלה.",
      "ההתקפה של אתמול דומה למגוון הפגיעות שנרשמו בחודש הראשון של המסיק שכללו תקיפות פיזיות ישירות, עקירת עצים, הצתת שדות, מניעת חקלאים מגישה לאדמות הזיתים שלהם, השתלטות על רכוש והריסת בתים ומבנים חקלאיים. לדבריו, כוחות הכיבוש סוגרים שטחים נרחבים בטענה לביטחון, בעוד המתנחלים מורשים להתרחב בתוכן, כפי שתיאר שעבאן בדו”ח שהדגיש כי דפוס הפעולה מצביע על שיטה מאורגנת ולא על אירועים בודדים, שמטרתה לרוקן את האדמות מבעליהן ולהשליט משטר קולוניאלי גזעני.",
      "שעבאן מסר עוד כי 766 התקיפות שבוצעו בידי מתנחלים מהוות אחת מתקופות השיא של אלימותם, בעיקר כלפי כפרים וקהילות בדואיות. מרבית התקיפות נרשמו בנפות רמאללה ואל-בירה (195), שכם (179) וחברון (126). הוא תיאר את פעילות המתנחלים כ”טרור מדינתי מתוכנן”, המונע מהנחיות של ממשלת הימין ומבוצע בידי מיליציות הפועלות ללא כל עכבות מוסריות. במהלך התקיפות נורה למוות ג’יהאד מוחמד עג’אג’ (26) מהכפר דיר ג’ריר. בכך עלה מניין הפלסטינים שנהרגו מירי מתנחלים מתחילת 2025 ל־14. המתנחלים ביצעו בחודש שעבר 352 פעולות של ונדליזם וגניבה, שכללו הרס רכוש פרטי, השחתת אדמות וגרימת נזק ל־1,200 עצי זית, בסיוע הצבא. הפגיעות העיקריות דווחו בחברון (352 עצים), רמאללה (320), טובאס (150), קלקיליה (130), שכם (237) ובית לחם (10).",
      "עוד נמסר כי במהלך אוקטובר ניסו המתנחלים להקים שבעה מאחזים חדשים בעלי אופי חקלאי ורעייתי – שלושה מהם בשטחי חברון וארבעה באזור שכם. שעבאן טען כי גל המאחזים החדש נעשה בהכוונה פוליטית ברורה במטרה לקבוע עובדות בשטח ולפרק את הרצף הגאוגרפי הפלסטיני. לדבריו, המתנחלים יוצרים את המציאות בשטח והממסד הישראלי מעניק לה גיבוי חוקי והופך אותה ל”התנחלות לכל דבר”.",
      "נוכח הגידול במעשי אלימות כלפי תושבי הגדה, תת-מזכ”ל האו”ם לעניינים הומניטריים ומתאם סיוע החירום, טום פלט’צר, פרסם אתמול הודעה לפיה “רבות מהתקיפות קשורות לניסיונות של פלסטינים למסוק את עצי הזית שלהם. פלסטינים נהרגו ונפצעו, בתיהם ורכושם ניזוקו, ובעלי החיים שלהם הותקפו”. לדבריו “השנה נפגעו יותר עצים ויותר קהילות בהשוואה לכל אחת משש השנים הקודמות והכישלון למנוע תקיפות כאלה או להעניש את מבצעיהן מנוגד למשפט הבינלאומי”. “יש להגן על הפלסטינים ואין לאפשר את המשך החסינות מעונש”."
    ]
  },
  {
    "name": "פרשת השוחד ומעצר ארנון בר-דוד הם הפירות הבאושים של &#8216;הסתדרות ללא פוליטיקה&#8217;",
    "story_url": "http://hadash.org.il/%d7%a4%d7%a8%d7%a9%d7%aa-%d7%94%d7%a9%d7%95%d7%97%d7%93-%d7%95%d7%9e%d7%a2%d7%a6%d7%a8-%d7%90%d7%a8%d7%a0%d7%95%d7%9f-%d7%91%d7%a8-%d7%93%d7%95%d7%93-%d7%94%d7%9d-%d7%94%d7%a4%d7%99%d7%a8%d7%95%d7%aa/",
    "date": "2025-11-05",
    "image_url": "http://hadash.org.il/wp-content/uploads/ZEY-1.jpg",
    "paragraphs": [
      "מעצרם של יו”ר ההסתדרות הכללית ארנון בר-דוד, של ממלא מקומו רועי יעקב, של הילה קניסטר בר-דוד, רעייתו של ארנון בר-דוד, של איש העסקים עזרא גבאי ושל בנו אסף גבאי הוארך בשמונה ימים לפי החלטת בית משפט השלום בראשון לציון ביום שני האחרון.  בית המשפט האריך בשבעה ימים את מעצרו של ראש רשות התאגידים בהסתדרות שבי מיכאלי. החשוד המרכזי בפרשה, עזרא גבאי, הוא איש מרכז הליכוד המקורב לשר התרבות והספורט מיקי זוהר. עזרא גבאי אף הוגדר בליכוד “קבלן קולות”.",
      "הדיונים בהארכות המעצר נערכו לאחר ששוטרי היחידה הארצית לחקירות הונאה בלהב 433 עצרו ועיכבו יממה לפני-כן עשרות, בהם בכירים בהסתדרות, ברשויות מקומיות, בחברות ובתאגידים ממשלתיים, בחשד לשוחד, מרמה והפרת אמונים, הלבנת הון ועבירות מס.",
      "מנצלים הזדמנות לרמוס את זכות השביתה",
      "למרות שראשי הליכוד נהגו בעבר לתקוף את ההסתדרות ואף את העומד בראשה, הפעם הורה להם ראש הממשלה נתניהו לא להתייחס לפרשה בה על פי החשד מעורבים חברי מפלגתם. לעומת זאת, השותפה הזוטרה של הליכוד בממשלת הימין מיהרה לנצל את מעצר יו”ר ההסתדרות כדי לפגוע בארגוני העובדים. יו”ר סיעת “הציונות הדתית”, ח”כ אוהד טל, הגיש מיד הצעת חוק שמבקשת לצמצם את כוחם של ארגוני העובדים ובראשם ההסתדרות, ולחזק את כוחם המעסיקים והממשלה העומדת תמיד לשירותם. ההצעה צפויה לעלות לדיון בוועדת השרים לחקיקה בשבוע הקרוב, בתמיכת סיעת “הציונות הדתית” של שר האוצר בצלאל סמוטריץ’.",
      "החוק המוצע כולל שורה של סעיפים שנועדו להקטין את ההשפעה על המשק של ארגוני העובדים ובראשם ההסתדרות, ומטיל מגבלות על זכות השביתה. אחד הסעיפים המרכזיים בהצעה עוסק בהגבלת היכולת של ארגוני עובדים להכריז שביתה באמצעות הגדרה של “שירותים חיוניים”  שבהם זכות השביתה תיאסר או תוגבל באופן חמור. בין היתר מדובר בשירותים ציבוריים כגון חשמל, תחבורה ובריאות. בנוסף, לפי הצעת החוק תוסמך הכנסת לעצור שביתה במקרים שבהם תוגדר “פגיעה חמורה באזרחי המדינה או בכלכלה הלאומית”. סמכות זו, על פי ההצעה, תאפשר לממשלה ולכנסת להתערב ישירות בסכסוכי עבודה חריגים ולמנוע שיבושים ממושכים במשק. עוד מציעה הצעת החוק להאריך את תקופת הצינון בסכסוכי עבודה לקראת הכרזת צעדים ארגוניים מ-15 ל-30 יום. עוד כוללת הצעת החוק תיקונים כמו קיצור פרק הזמן של ההודעה המוקדמת לפני פיטורים ומתן אפשרות למעסיק לפטר עובדים בקלות.",
      "בר-דוד כשל וצריך ללכת הביתה",
      "טרם הוגש נגד יו”ר ההסתדרות כתב אישום. על פי חוקת ההסתדרות, היו”ר יהיה חייב להתפטר אם וכאשר יוגש נגדו כתב אישום בעבירה שיש עמה קלון. אבל מעבר להיבטים הפליליים שעוד יתבררו, מעצרו של בר-דוד טומן בחובו שאלות פוליטיות-מעמדיות כבדות משקל.",
      "קודם כל כי לבר-דוד, שהיה במשך שנים רבות חבר מפלגת העבודה, קשרים ישירים עם ההון והשלטון, בייחוד עם הליכוד הימני קיצוני. אמנם בר-דוד, בדיוק כמו קודמו-יריבו עופר עיני, רץ לראשות ארגון העובדים הגדול במדינה בסיסמה “הסתדרות ללא פוליטיקה”. אבל  במעשיהם הוכיחו בר-דוד ועיני שמדובר בהסתדרות ללא פוליטיקה מעמדית, זו המשרתת את בעלי ההון ואת הימין.",
      "בר-דוד הצטיין בשנות כהונתו כיו”ר ההסתדרות בוויתור גורף על זכויות עובדים ובראש ובראשונה על הזכות לחיים. כתומך נלהב במלחמת ההשמדה בעזה, הוא נתן יד חופשית לממשלת נתניהו להקריב את העובדים על מזבח הנקמה והכיבוש. גם על הגנת רמת החיים של העובדים ומשפחותיהם הוא ויתר. יוקר המחיה הגואה והניצול המחפיר של בעלי הון את תקופת המלחמה לצבירת רווחים ללא תקדים פגשו הסתדרות ללא שיניים. כל מה שהיה לבר-דוד להציע היה “סופר מקוון” בבעלות ההסתדרות.",
      "בר-דוד כשל כמו-כן במערכה להגנת המרחבים הדמוקרטיים שעוד נותרו בישראל מול הפשיזציה המואצת של ממשלת נתניהו. הצעת החוק של ח”כ אוהד טל מוכיחה עד כמה פשיזם קשור בחיזוק ההון ובפגיעה במעמד העובדים.  בר-דוד כשל בכל המבחנים שתוארו. לכן מעבר לשאלה אם במעשיו יש יסוד פלילי, בשל החלשת מעמד העובדים והפגיעה באינטרסים של השכירים על בר-דוד ללכת הביתה. ההסתדרות וכלל ארגוני העובדים בישראל זקוקים להנהגה מעמדית הנחושה להיאבק בניצול המעמדי, במלחמה, בכיבוש ובפשיזם."
    ]
  },
  {
    "name": "מפלה קשה לטראמפ: זוהראן ממדאני הסוציאליסט ניצח בבחירות לראשות עיריית ניו יורק",
    "story_url": "http://hadash.org.il/%d7%9e%d7%a4%d7%9c%d7%94-%d7%a7%d7%a9%d7%94-%d7%9c%d7%98%d7%a8%d7%90%d7%9e%d7%a4-%d7%96%d7%95%d7%94%d7%a8%d7%90%d7%9f-%d7%9e%d7%9e%d7%93%d7%90%d7%a0%d7%99-%d7%94%d7%a1%d7%95%d7%a6%d7%99%d7%90%d7%9c/",
    "date": "2025-11-05",
    "image_url": "http://hadash.org.il/wp-content/uploads/HGFDS-1.jpg",
    "paragraphs": [
      "נציג המפלגה הדמוקרטית זוהראן ממדאני הסוציאליסט נבחר הלילה (בין שלישי לרביעי) לראשות עיריית ניו יורק, לאחר ספירת כ-90% מהקולות, ממדאני הוביל עם כ-1.03 מיליון קולות, שהם כ-50.4% מהמצביעים, בעוד אנדרו קואומו, שרץ כעצמאי לאחר שהפסיד בפריימריז הדמוקרטיים קיבל 41.6% (כ-850 אלף קולות), וקרטיס סליווה הרפובליקני זוכה ב-7.1% שהם כ-145 אלף. ראש העיר המכהן אריק אדמס קיבל רק 2,000 קולות. בבחירות נרשמו נתוני הצבעה חריגים, דווח על כשני מיליון עד יותר מ-2.1 מיליון מצביעים, השיעור הגבוה ביותר מאז 1969, כולל ויותר מ-730 אלף תושבים שהצביעו בהצבעה מוקדמת, תורים ארוכים במוקדי ההצבעה ונתוני השתתפות בולטים בקרב צעירים ושוכרי דירות.",
      "כל כלי התקשורת בארה”ב הגדירו את נצחונו של הצעיר בן-34 כ”מפלה קשה לנשיא דונלד טראמפ”. הנשיא כינה את ממדאני “קומוניסט” במהלך כל מערכת הבחירות, איים לקצץ תקציבים פדרליים לעיר, וקרא לדמוקרטים ולרפובליקנים להתייצב מאחורי קואומו, שנאלץ להתפטר לאחר שהטריד מינית 11 נשים, כדי למנוע פיצול קולות. ברשת החברתית שלו כתב: “כל יהודי שיצביע לזוהרן ממדאני, שונא יהודים מוכח ומוצהר, הוא אדם טיפש!!!”. בהודעה נוספת הזהיר כי, “מאחר שהוא קומוניסט, לעיר הגדולה הזאת אין שום סיכוי להצליח או לשרוד. היא רק תלך ותידרדר עם קומוניסט בראשה”. גם עם היוודע ניצחונו של ממדאני, צייצו בבית הלבן: “טראמפ הוא הנשיא שלך”. עוד טען טראמפ ש”שתי הסיבות שבגללן הרפובליקאים הפסידו בבחירות הלילה, לפי הסוקרים, היא שטראמפ לא עמד לבחירה והשבתת הממשל”.",
      "בנאום שנשא ממדאני לאחר הניצחון מול קהל רב של חוגגים אמר: “הלילה, בניגוד לכל הסיכויים, עשינו זאת. חברים, הפלנו שושלת פוליטית”. הוא הוסיף: “ניו יורק, הלילה הענקת מנדט לשינוי – מנדט לסוג חדש של פוליטיקה. לכל תושבי ניו יורק, תודה על ההזדמנות להוכיח שאני ראוי לאמונכם. בכל בוקר אקום עם מטרה אחת בלבד: להפוך את העיר הזו לטובה יותר בשבילכם משהייתה אתמול”. בנאומו הוא פנה לטראמפ: “ניו יורק תישאר עיר של מהגרים, עיר שנבנתה בידי מהגרים ומונעת בידי מהגרים, ומהלילה תונהג בידי מהגר. תקשיב לי, הנשיא טראמפ, כשאני אומר זאת: כדי להגיע לאחד מאיתנו, תצטרך לעבור את כולנו”. לדבריו, “אי אפשר לסחור בשנאת מוסלמים ולנצח בבחירות”.",
      "מיד לאחר ההכרזה פרסם ממדאני בן ה-34 סרטון ניצחון שבו נשמע הכרוז במטרו: “התחנה הבאה והאחרונה היא בניין העירייה”. הניצחון של ממדאני מגיע לצד נתוני הצבעה חריגים: בעיר דווח על כשני מיליון עד יותר מ-2.1 מיליון מצביעים, השיעור הגבוה ביותר מאז 1969, כולל כ-730–735 אלף בהצבעה מוקדמת, תורים ארוכים במוקדי ההצבעה ונתוני השתתפות בולטים בקרב צעירים ושוכרי דירות.",
      "יצוין שטראמפ נחל אתמול מפלה פוליטית נוספת. המועמדת הדמוקרטית אביגייל ספנברגר ניצחה בבחירות ותהפוך להיות המושלת הראשונה של וירג’יניה. לתפקיד סגניתה נבחרה המועמדת הדמוקרטית גזאלה האשמי, שתהפוך לאישה המוסלמית הראשונה שמכהנת בתפקיד. ספנברגר, חברת קונגרס לשעבר, ניצחה במרוץ את סגנית המושל הנוכחית, ווינסום ארל-סירס, של המפלגה הרפובליקנית שזכה לתמיכתו של טראמפ."
    ]
  }
]